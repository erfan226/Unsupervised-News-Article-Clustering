 رکورد تولید ایران خودرو در اردیبهشت ۹۹ شکسته شد , گروه صنعتی ایران خودرو در دومین ماه سال ۹۹ موفق شد با تولید ۵۱ هزار و ۴۵۵ دستگاه خودرو از عدد تولید اردیبهشت سال گذشته عبور کند. , به گزارش خبرگزاری تسنیم به نقل از ایکوپرس  تولید خودروساز برتر کشور در اردیبهشت امسال نسبت به مدت مشابه سال گذشته افزایش 28درصدی را به ثبت رسانده است. در اردیبهشت سال گذشته 40 هزار و 303 دستگاه خودرو تولید شده است. با ثبت عدد تولید اردیبهشت99،‌ رکورد دیگری نیز در تولید ماهانه ایران خودرو در 2 سال اخیر محقق شد.  رکورد قبلی ماهینه  تولید مربوط به دی ماه 98 با تولید 50 هزار و 44 دستگاه بوده است.  برمبنای آمار و اطلاعات تولید، گروه صنعتی ایران خودرو از ابتدای سال جهش تولید تا روز پایانی اردیبهشت نیز با افزایش 8 درصدی نسبت به مدت مشابه سال گذشته، تعداد 66 هزار و 559 دستگاه انواع خودروی سواری و وانت به تولید رسانده است. اهداف و برنامه های تولید درحالی محقق شده که بحران کرونا سبب تاخیر در آغاز سال کاری 99 و غیرفعال بودن خطوط تولید تا روز 23 فروردین ماه شد. از سوی دیگر گروه صنعتی ایران خودرو از ابتدای سال تعداد 49 هزار و 423 خودرو را تجاری سازی کرده است. شتاب در آهنگ تولید خودروساز بزرگ کشور با عزم مجموعه کارکنان و همدلی زنجیره تامین نشان از ایجاد زمینه تحقق اهداف در سال جهش تولید دارد. در زمان حاضر تولید در ایران خودرو با رعایت کامل پروتکل بهداشتی،‌ ایجاد محیط کار امن و پایش مستمر سلامت کارکنان ادامه دارد. پیش بینی می شود با ادامه روند فعلی،‌ هدف تولید 500 هزار دستگاه خودرو پیش از اتمام سال جاری تحقق یابد. انتهای پیام/
 برداشت گاز از پارس جنوبی به ۷۰۰ میلیون مترمکعب در روز رسید , وزیر نفت گفت: مقدار برداشت از میدان مشترک گازی پارس جنوبی در سال ۹۲ روزانه ۲۸۰ میلیون مترمکعب بود؛ این رقم اکنون به روزانه ۷۰۰ میلیون مترمکعب رسیده و امسال نیز ۵۰ میلیون مترمکعب به این مقدار افزوده می‌شود. , به گزارش خبرنگار اقتصادی خبرگزاری تسنیم، بیژن زنگنه، وزیر نفت در آیین آغاز مراحل عملیات نصب پایه نخستین عرشه طرح توسعه فاز 11 پارس جنوبی با اشاره به اینکه این میدان موهبتی الهی برای ملت ایران است، اظهار داشت: عملیات توسعه فازهای این میدان مشترک گازی پس از سال 1376 آغاز شد. وی مقدار برداشت از میدان مشترک گازی پارس جنوبی را در سال 92 روزانه 280 میلیون مترمکعب عنوان کرد و با بیان اینکه این رقم اکنون به روزانه 700 میلیون مترمکعب رسیده است، تصریح کرد: امسال نیز 50 میلیون مترمکعب به این مقدار افزوده می‌شود. وزیر نفت افزود: خوشبختانه برای نخستین بار در این دولت آنچه خواست ملت ایران در برداشت متناسب با سهم‌مان از این میدان بود، محقق شده است. زنگنه با اشاره به اینکه بخش عمده‌ای از توسعه میدان گازی مشترک پارس جنوبی در سال‌های اخیر در زمان تحریم محقق شده است، اظهارکرد: البته در فرصت کوتاه برجام توانستیم بسیاری از کالاهای مورد نیاز را وارد کشور کنیم. وی با یادآوری اینکه پیش از آغاز به کار این دولت 10 فاز پارس جنوبی تکمیل و 17 فاز ناتمام وجود داشت، اظهار کرد: خوشبختانه 17 فاز نیمه تمام جز پالایشگاه فاز 14 پارس جنوبی اکنون به بهره‌برداری رسیده است و امسال همه فعالیت‌های دریایی این میدان پایان می‌یابد. وزیر نفت ادامه داد: این فعالیت‌ها در شرایطی انجام شده است که با مشکلات مالی روبه‌رو بودیم و نفت 100 دلاری هم نداشتیم البته صندوق توسعه ملی در این مدت کمک زیادی به ما کرد. زنگنه از طرح توسعه فاز 11 پارس جنوبی به‌ عنوان آخرین فاز این میدان مشترک نام برد و یادآور شد: قرارداد توسعه این میدان سال 96 با کنسرسیوم بین المللی متشکل از توتال فرانسه، شاخه بین‌المللی شرکت ملی نفت چین (سی‌ان‌پی‌سی‌آی) و پتروپارس ایران امضا شد و این کنسرسیوم پیش از ترک ایران 100 میلیون دلار در این طرح هزینه کردند. وزیر نفت با بیان اینکه با بازگشت تحریم ایران ابتدا توتال و سپس سی‌ان‌پی‌سی‌آی چین از این پروژه خارج شدند، گفت: با خروج این شرکت‌ها توسعه این پروژه به‌طور کامل به شرکت پتروپارس سپرده شد. وی هدف از اجرای طرح توسعه فاز 11 پارس جنوبی به ارزش بیش از 4 میلیارد دلار را افزون بر برداشت روزانه 56 میلیون مترمکعب گاز از این میدان مشترک، استفاده از فناوری فشارافزایی عنوان کرد و افزود: برداشت گاز از میدان پارس جنوبی در آینده با افت تولید همراه می‌شود بنابراین قرار بود در این فاز از این فناوری استفاده کنیم. به گفته زنگنه، 2 میلیارد و 400 میلیون دلار از مبلغ بیش از 4 میلیارد دلاری این قرارداد مربوط به سکوی فشارافزایی بوده است. وزیر نفت با بیان اینکه عملیات نصب جکت سکوی 11B طرح توسعه فاز 11 پارس جنوبی امروز در موقعیت خود (بلوک B) که در مرز هم قرار داد آغاز می‌شود، افزود: با نصب این جکت که ارزش آن 25 میلیون دلار است امکان حفاری 12 حلقه چاه تولیدی فراهم می‌شود که حفاری پنج حلقه چاه در مرحله نخست برنامه‌ریزی شده است. وی با بیان اینکه با تمهیداتی که اندیشیده شده برای این جکت سکوی بهره‌برداری ساخته نمی‌شود، تصریح کرد: با نصب این جکت و حفاری پنج حلقه چاه امکان برداشت روزانه 14 میلیون مترمکعب از این فاز ظرف 14 ماه آینده میسر می‌شود. زنگنه با بیان اینکه موضوع فشارافزایی از دو مسیر دریایی و خشکی در حال بررسی است، ادامه داد: نتیجه این بررسی احتمال دارد مهر یا آبان‌ماه مشخص شود و می‌توانیم در این زمینه تصمیم‌گیری کنیم. وزیر نفت با یادآوری اینکه حجم این پروژه نسبت به پروژه‌های دیگر زیاد نیست، یادآور شد: آنچه در این شرایط مهم است اینکه ما در شرایط تحریم متوقف نمی‌شویم، با همه این تحریم‌ها کارمان را پیش می‌بریم و همه پروژه‌ها اعم از میدان‌های مشترک، پروژه گوره – جاسک، طرح‌های توسعه میدان‌های غرب کارون و پتروشیمی فعال است. انتهای پیام/
 آخرین وضعیت بارش های کشور/ رشد ۳۲درصدی نسبت به میانگین درازمدت + جدول , با ثبت ۳۰۴.۶ میلی‌متر بارش در ۲۴۱ روز نخست سال آبی جاری، رشدی ۳۲ درصدی در میزان بارش‌ها نسبت به میانگین دوره‌های مشابه درازمدت به ثبت رسیده است. , به گزارش خبرنگار اقتصادی خبرگزاری تسنیم، بر اساس آمار رسمی دفتر مطالعات پایه منابع آب شرکت مدیریت منابع آب ایران، ارتفاع کل ریزش‌های جوی از آغاز سال آبی جاری (اول مهر 98) تا سی و یکم اردیبهشت ماه (241 روز ابتدایی سال آبی جاری) بالغ بر 304.6 میلی‌متر است. این مقدار بارندگی نسبت به میانگین دوره‌های مشابه درازمدت (231.3 میلی‌متر) 32 درصد افزایش و نسبت به دوره مشابه سال آبی گذشته (326.2 میلی‌متر) کاهشی 7درصدی را نشان می‌دهد. جدول زیر، وضعیت بارندگی تجمعی حوضه‌های آبریز درجه یک کشور از اول مهر تا ساعت 18:30 روز سی و یکم اردیبهشت سال آبی 99 ــ 98 را نشان می‌دهد.  انتهای پیام/
 کاهش ۲.۴ درصدی تورم سالیانه در اردیبهشت ماه/زنگ خطر افزایش نرخ تورم ماهانه , مرکز آمار ایران اعلام کرد، نرخ تورم سالانه اردیبهشت ماه ١٣٩٩ برای خانوارهای کشور به ٢٩,٨ درصد رسیده که نسبت به همین اطلاع در ماه قبل، ٢.٤ واحد درصد کاهش نشان می‌دهد. , به گزارش خبرگزاری تسنیم،بر اساس اعلام مرکز آمار ایران، نرخ تورم نقطه‌ای در اردیبهشت ماه ١٣٩٩ به عدد ٢١,� درصد رسیده است؛ یعنی خانوارهای کشور به طور میانگین ٢١.� درصد بیشتر از اردیبهشت ١٣٩٨ برای خرید یک «مجموعه کالاها و خدمات یکسان» هزینه کرده‌­اند. نرخ تورم نقطه‌ای اردیبهشت ماه ١٣٩٩ در مقایسه با ماه قبل ١,٢ واحد درصد افزایش یافته است. نرخ تورم نقطه‌ای گروه عمده «خوراکی‌ها، آشامیدنی ها و دخانیات» با افزایش ١,٣ واحد درصدی به ١٢.� درصد و گروه «کالاهای غیر خوراکی و خدمات» با افزایش ١.� واحد درصدی به ٢٥.٧ درصد رسیده است. این در حالی است که نرخ تورم نقطه‌ای برای خانوارهای شهری ٢١,٣ درصد می‌باشد که نسبت به ماه قبل ١,١ واحد درصد افزایش داشته است. هم‌چنین این نرخ برای خانوارهای روستایی ١٩,٣ درصد بوده که نسبت به ماه قبل ١,٢ واحد درصد افزایش داشته است. افزایش نرخ تورم ماهانه خانوارهای کشور منظور از نرخ تورم ماهانه، درصد تغییر عدد شاخص قیمت، نسبت به ماه قبل می‌باشد. نرخ تورم ماهانه اردیبهشت ١٣٩٩ به ٢,٥ درصد رسیده که در مقایسه با همین اطلاع در ماه قبل، � .٤ واحد درصد افزایش داشته است. تورم ماهانه برای گروه‌های عمده «خوراکی‌ها، آشامیدنی‌ها و دخانیات» و «کالاهای غیر خوراکی و خدمات» به ترتیب � .٤ درصد و ٣.٥ درصد بوده است. این در حالی است که نرخ تورم ماهانه برای خانوارهای شهری ٢,٦ درصد می‌باشد که نسبت به ماه قبل، � .٦ واحد درصد افزایش داشته است. هم‌چنین این نرخ برای خانوارهای روستایی ٢.١ درصد بوده که نسبت به ماه قبل ١.� واحد درصد کاهش داشته است. کاهش نرخ تورم سالانه خانوارهای کشور منظور از نرخ تورم سالانه، درصد تغییر میانگین اعداد شاخص قیمت در یک سال منتهی به ماه جاری، نسبت به دوره مشابه قبل از آن می‌باشد. نرخ تورم سالانه اردیبهشت ماه ١٣٩٩ برای خانوارهای کشور به ٢٩,٨ درصد رسیده که نسبت به همین اطلاع در ماه قبل، ٢.٤ واحد درصد کاهش نشان می‌دهد. این در حالی است که نرخ تورم سالانه برای خانوارهای شهری ٢٩,٧ درصد می‌باشد که نسبت به ماه قبل ٢,٢ واحد درصد کاهش داشته است. هم‌چنین این نرخ برای خانوارهای روستایی ٣� ,٨ درصد بوده که نسبت به ماه قبل ٣,١ واحد درصد کاهش داشته است.   تغییرات قیمت ها در ماه جاری در گروه عمده «خوراکی‌ها، آشامیدنی‌ها و دخانیات» بیشترین افزایش قیمت نسبت به ماه قبل مربوط به گروه «نان و غلات» (انواع برنج خارجی)، گروه «میوه و خشکبار» (لیمو شیرین، لیمو ترش، سیب، پرتقال)، و گروه «قند و شکر و شیرینی» (قند، شکر) می‌باشد. در گروه عمده «کالاهای غیر خوراکی و خدمات»، گروه «حمل و نقل» (انواع اتومبیل سواری)، گروه «مبلمان و لوازم خانگی» (لوازم خانگی و ظروف آشپزخانه) و گروه «تفریح و فرهنگ» (تبلت، لپ تاپ و تجهیزات رایانه) بیشترین افزایش قیمت را نسبت به ماه قبل داشته‌اند. هم‌چنین گروه «سبزیجات» (پیاز، بادمجان، فلفل دلمه‌ای، خیار و گوجه فرنگی) و گروه «گوشت قرمز، سفید و فرآورده آنها» (گوشت مرغ) نسبت به ماه قبل، کاهش قیمت داشته است. درصد تغییرات شاخص قیمت در دهک های هزینه ای کل کشور در ماه جاری دامنه تغییرات نرخ تورم سالانه در اردیبهشت ماه ١٣٩٩ برای دهک‌های مختلف هزینه‌ای از ٢٨,� درصد برای دهک اول تا ٣١.٩ درصد برای دهک دهم است. انتهای پیام/
 فروش ۳۰ درصد سهام عدالت از طریق شعب بانکها/تکمیل تعهدنامه فروش از ۶ خرداد ماه , کلیه دارندگان سهام عدالت از هفته آینده می‌توانند با مراجعه به بانکها، ۳۰ درصد سهام خود را به فروش برسانند. , به گزارش  خبرنگار اقتصادی خبرگزاری تسنیم، وزارت اقتصاد در اجرای ابلاغیه مورخ 99/2/9مقام معظم رهبری (مدظله العالی) مبنی بر آزاد سازی سهام عدالت و با عنایت به مصوبه مورخ 99/2/30 شورای عالی بورس طی اطلاعیه ای اعلام کرد: کلیه دارندگان سهام عدالت که قصد فروش قسمتی از سهام خود را دارند، می‌توانند از روز سه شنبه مورخ 99/3/6 به شعب بانکهایی که قبلاً در آن دارای حساب بانکی بوده و شماره شبای آن حساب را به سازمان خصوصی سازی معرفی کرده‌اند، مراجعه و با تکمیل  فرمهای مربوط نسبت به تکمیل سفارش فروش 30 درصد از سهام عدالت خود و تعهد نامه مربوطه، اقدام کنند. براساس این مهلت اعلام شده در تاریخ 99/3/8 به پایان می‌رسد و از تاریخ 99/3/10 بانکها از طریق کارگزاری های خود یا کارگزاریهای طرف قرار داد، به تدریج نسبت به فروش سهام متقاضیان در بورس اقدام و وجوه حاصله را در قالب توافق شده به حساب آنها واریز خواهند کرد. انتهای پیام/
 سقف برداشت نقدی از خودپرداز ۲۰۰ هزار تومان و کارت به کارت ۳ میلیون تومان شد , سقف برداشت نقدی از خودپرداز و کارت به کارت که بعد از شیوع کرونا افزایش یافته بود از امروز اول خردادماه به حالت قبل برگشته است. , به گزارش خبرنگار اقتصادی خبرگزاری تسنیم، یکی از اقدامات بانک مرکزی بعد از شیوع کرونا افزایش سقف برداشت نقدی از خودپرداز و کارت به کارت از طریق خودپردازها، درگاه‌های اینترنتی و کیوسک‌ها و پرداخت‌سازها  بود. با تصمیم بانک مرکزی سقف برداشت نقدی به 500 هزار تومان و کارت به کارت نیز به 10 میلیون تومان افزایش یافته بود ولی طبق اطلاعیه جدید این بانک از امروز اول خردادماه سقف برداشت نقدی به حالت قبل یعنی 200 هزار تومان و سقف کارت به کارت از طریق خودپردازها، درگاه‌های اینترنتی و کیوسک‌ها حداکثر مبلغ 3 میلیون تومان در شبانه‌روز و از طریق پرداخت‌سازها مبلغ یک میلیون تومان خواهد بود. طبق اعلام روابط عمومی بانک مرکزی، با توجه به عبور کشور از دوران اوج بیماری کرونا و رعایت نکات بهداشتی لازم توسط شعب بانک‌ها، موارد ذیل بایستی از تاریخ 1‌‏.3‌‏.1399 بر اساس بخشنامه‌های شرایط عادی اجرا شود: * سقف مجاز انتقال وجه کارت به کارت (شتابی و درون بانکی) از طریق درگاه‌های اینترنتی، کیوسک و خودپردازها حداکثر به مبلغ سی میلیون ریال در شبانه روز * سقف مجاز انتقال وجه کارت به کارت از طریق پرداخت‌سازها به مبلغ ده میلیون ریال * سقف برداشت نقدی از خودپردازها (داخلی و شتابی) به مبلغ دو میلیون ریال *  تمدید کارت‌های بانکی پس از احراز هویت حضوری   انتهای پیام/
 قیمت طلا، قیمت دلار، قیمت سکه و قیمت ارز امروز ۹۹/۰۳/۰۱ , هم‌اکنون در بازار آزاد قیمت هر گرم طلای ۱۸عیار ۷۳۹ هزار تومان، قیمت سکه تمام‌بهار آزادی طرح جدید ۷ میلیون و ۵۸۰ تومان و قیمت دلار ۱۷ هزار و ۶۹۰ تومان است. , به گزارش خبرنگار اقتصادی خبرگزاری تسنیم، امروز در بازار آزاد قیمت سکه تمام‌بهار آزادی طرح جدید 7 میلیون و 580 تومان و طرح قدیم 7 میلیون و 350 هزار تومان است. قیمت سکه در روزهای اخیر رشد چشم گیری داشت و رسماً رکورد جدیدی را به ثبت رسانده است؛ سکه درحالی از 6 میلیون وارد کانال 7 میلیون شد که طبق اعلام برخی فعالان بازار طلا، سیگنال افزایش قیمت را از بورس دریافت کرده بود. البته بورسی ها نظر دیگری دارند و رشد قیمت دلار را عامل اصلی گرانی سکه ارزیابی می کنند. بیش از چند هفته  قیمت گواهی سکه یک روزه در بورس کالا 500 تا700 هزار تومان بیشتر از بازار بود ولی در نهایت طی روزهای اخیر ناظر بورس اعلام کرد:‌ نمادهای معاملاتی گواهی سپرده کالایی سکه طلا به دلیل وجود قیمت های نامتعارف در تابلوی معاملات تا اطلاع ثانوی در مرحله پیش گشایش باقی خواهد ماند. بعد از آنهم بورس کالا اعلام کرد:‌طبق مصوبه جدید هیات مدیره سازمان بورس، کلیه اشخاص حقوقی به استثنای بازارگردان ها و صندوق های طلا و همچنین کدهای سبد تا اطلاع ثانوی مجاز به خرید اوراق گواهی سپرده کالایی سکه طلای بورس کالا نیستند. به نظر می رسد ممنوعیت معاملات اوراق گواهی سکه برای حقوقی ها، اثر خود را در بورس گذاشته و مصداق آن هم تشکیل صف های فروش برای سکه های یک روزه است؛ فعالان بازار می گویند دیگر سکه های بورسی جذابیتی برای سرمایه گذاران ندارند.   با این حال اما روند صعودی قیمت طلا وسکه در بازار کماکان ادامه دارد که مهمترین دلیل آن افزایش قیمت ارز در بازار آزاد است؛ برهمین اساس هم اکنون قیمت نیم‌سکه بهار آزادی 3 میلیون و 880 هزار تومان، ربع‌سکه بهار آزادی 2 میلیون و 180 هزار تومان و سکه گرمی یک میلیون و 80  هزار  تومان تعیین شده است و به فروش می‌رسد. قیمت هر گرم طلای 18عیار هم 739 هزار تومان، هر گرم طلای 24 عیار 985 هزار تومان و هر مثقال طلا 3 میلیون و 203 هزار تومان ارزش‌گذاری شده است، ضمن آنکه هر اونس طلا در بازارهای جهانی با قیمت 1737دلار معامله می‌شود.     به گزارش تسنیم،‌ افزایش قیمت ارز در هفته های اخیر موجب شده تا بار دیگر رکوردهای بالایی برای دلار و یورو در تابلوی صرافی ها ثبت شود؛ برهمین اساس هم اکنون قیمت دلار در بازار آزاد هم‌اکنون 17 هزار و 690 تومان و  یورو 19 هزار و 300  تومان و درهم امارات 4 هزار و 910 تومان است.   صرافی‌های بانک‌ها امروز پنج‌شنبه قیمت دلار را برای فروش به مردم بدون تغییر نسبت به صبح دیروز  17 هزار و 300 تومان اعلام کرده‌اند. این صرافی‌ها دلار را از مردم با قیمت 17 هزار و 200 تومان خریداری می‌کنند، بر همین‌ اساس طی روز جاری قیمت فروش یورو در صرافی‌های بانک‌ها 18 هزار و 800 تومان اعلام شده است؛ قیمت خرید یورو نیز در این صرافی‌ها 18 هزار و 700 تومان است. گفتنی است، صرافی ملی قیمت دلار و یورو را نسبت به قیمت‌های نخست روز کاری قبل تغییر نداده است. انتهای پیام/
 آبگیری ۴۰ تا ۱۰۰ درصدی ۵۰ تالاب‌ اصلی کشور/جبران یک میلیارد متر مکعبی کسری آب‌های زیرزمینی , وزیر نیرو از جبران حدود یک میلیارد مترمکعب از کسری آب های زیرزمینی کشور خبر داد و گفت: ظرفیت‌های بالقوه آب و خاک در کشور ما و موقعیت کنترل و مهار آب‌ها در وضعیت خوبی است. , به گزارش خبرنگار اقتصادی خبرگزاری تسنیم، رضا اردکانیان، وزیر نیرو در مراسم بهره‌برداری از سه پروژه صنعت آب در استان سیستان و بلوچستان که با حضور رئیس جمهوری برگزار شد، اظهار داشت: از مجموع یک هزار و 700 میلیون هکتار اراضی کشاورزی در جهان حدود 300 میلیون هکتار مربوط به اراضی آبی بوده که این میزان غذای بیش از 40 درصد جمعیت را تامین می‌کند و مواد غذایی از این طریق قطعا" به شکل مناسب‌تری فراهم می‌شود. وی با بیان این که کشور ما جزو کشورهایی است که اراضی آبی قابل ملاحظه‌ای دارد خاطرنشان کرد: ایران بعد از چین، هند، ایالات متحده و پاکستان با 8 میلیون و 460 هزار هکتار اراضی آبی در رده پنجم جهان قرار دارد؛ این بدان معناست که در دنیا برای هر یک هزار نفر به طور متوسط 40 هکتار اراضی آبی وجود دارد که این رقم در کشور ما حدود یکصد هکتار است. اردکانیان همچنین گفت: ظرفیت‌های بالقوه آب و خاک در کشور ما و موقعیت کنترل و مهار آب‌ها در وضعیت خوبی است و آنچه می‌ماند این که نه تنها برای جمعیت فعلی که بیش از آن هم با اتخاذ روش‌های صحیح در آبیاری و همچنین الگوهای مناسب در کشت، محصول خشک بیشتری را بتوانیم فراهم کنیم. وزیر نیرو در عین حال یادآوری کرد: از مجموع 150 تالاب کشور، 50 تالاب اصلی و مهم از 40 تا 100 درصد آبگیری شده‌اند. اردکانیان افزود: مجموع ظرفیت شبکه‌های آبیاری و زهکشی کشور هم دو میلیون و 800 هزار هکتار است که در زمان حاضر حدود دو میلیون و 400 هزار هکتار اراضی دارای شبکه آبیاری و زهکشی است. وزیر نیرو همچنین با اشاره به وضعیت رودخانه‌های استان سیستان و بلوچستان پس از سیلاب‌ بهار سال 98 اظهار داشت: بعد از سیلاب بهار 98 در این استان بیش از 3 میلیون متر مکعب رسوب‌برداری از رودخانه‌های اصلی داشتیم که باعث شده ظرفیت آب‌گذری رودخانه سیستان را از 3100 متر مکعب در ثانیه به 3600 متر مکعب افزایش دهیم. وی ادامه داد: تمام سردهنه‌ها لایروبی و موجب شد ظرفیت آب‌گذری رودخانه‌ها تا 45 درصد افزایش یابد. اردکانیان یادآوری کرد: در طول سال گذشته تا آغاز بهار امسال، سیلاب‌های متعددی در منطقه جنوب شرق کشور داشتیم که خوشبختانه با افزایش 4 برابری هزینه‌ها و فعالیت‌ها در مدیریت رودخانه‌ها، همان‌گونه که مورد تاکید بود بیشتر نفع و نعمت بود. وزیر نیرو با اشاره به ظرفیت تامین 400 میلیون متر مکعب در سال برای 46 هزار هکتار اراضی کشاورزی در استان سیستان و بلوچستان، در پاسخ به سوال رئیس جمهوری در خصوص نحوه تامین آب این اراضی در سال‌های خشکسالی گفت: مخازن سدها و مخازن نیمه طبیعی با عنوان چاه‌نیمه‌ها با حجمی حدود 1.5 میلیارد متر مکعب به گونه‌ای مدیریت خواهد شد که بتوانیم دروه‌های خشک را هم با ظرفیت‌های حداقلی تامین کنیم. وی گفت: بخش تامین آب که به عهده وزارت نیرو بوده امروز در قالب سه پروژه افتتاح می‌شود. وزیر نیرو اظهار داشت: وظیفه داشتیم 400 میلیون متر مکعب آب را در طول سال به شکل مطمئن و تضمین شده برای این اراضی فراهم کنیم و بخشی از این میزان، طبیعتا" از نزولات، منابع آب سطحی و سدها شامل چاه نیمه‌ها تامین می‌شود و بخش دیگر به مهندسی رودخانه و لایروبی‌ها برمی‌گردد. وی یادآوری کرد: یکی از منابع ما برای تامین آب این اراضی، چاه نیمه شماره 4 است و در آن دو پروژه تعریف شده که یکی از اینها به اتمام رسیده و امروز بهره‌برداری می‌شود؛ این پروژه خروجی مستقل چاه‌نیمه شماره 4 برای اراضی 46 هزار هکتاری به حجم 240 میلیون متر مکعب در سال است. اردکانیان گفت: همزمان پروژه دیگری برای استفاده از حجم مرده این چاه نیمه شروع شده که این هم امکان تامین 140 میلیون متر مکعب را می‌تواند در سال‌های خشک فراهم کند. وی افزود: این پروژه هم که حدود 92 درصد پیشرفت فیزیکی دارد در این دوره به اتمام می‌رسد، اما تکمیل آن به دلیل سال خوب گذشته و امسال اولویت اول ما نبوده است. اردکانیان همچنین به مهندسی رودخانه و لایروبی اشاره کرد و اظهار داشت: این امر، اثر مثبتی روی همه منابع آب ما دارد. کاری که امسال صورت گرفت موجب شد تا سیلاب‌های هفته‌های اخیر به میزان قابل ملاحظه‌ای بدون خسارت به اراضی کشاورزی وارد تالاب بین المللی هامون شود که رودخانه سیستان نقش مهمی در این زمینه دارد. وی همچنین با اشاره به اجرای سازه کنترلی بین چاه نیمه شماره یک و سه برای تضمین تامین آب شرب با کیفیت برای زاهدان، زابل و دیگر شهرها افزود: چاه نیمه شماره سه، چاه نیمه‌ای عمیق با سطح کمتر و تبخیر کمتری است که از این طریق می‌شود آب با کیفیت‌تری را برای مصارف شرب اختصاص داد. اردکانیان خاطرنشان کرد: اتصال این دو چاه نیمه تاکنون به صورت طبیعی بوده و در بحث آب شرب در برخی مواقع با مخاطره مواجه می‌شدیم. وی افزود: برای این پروژه بیش از یکصد میلیارد تومان هزینه شده و نقش مهمی در تامین آب شرب با کیفیت خواهد داشت و مصرف شرب و کشاورزی را نیز تفکیک می‌کند. انتهای پیام/
 قیمت جهانی طلا امروز ۹۹/۰۳/۰۱ , در حالی که به دنبال امیدواری ها نسبت به ترمیم سریع تبعات اقتصادی ویروس کرونا ارزش سهام در بازارهای بورس شاهد رشد بوده قیمت طلا روز پنجشنبه کاهش یافت. , به گزارش خبرگزاری تسنیم به نقل از رویترز، در حالی که به دنبال امیدواری ها نسبت به ترمیم سریع تبعات اقتصادی ویروس کرونا ارزش سهام در بازارهای بورس شاهد رشد بوده قیمت طلا روز پنجشنبه کاهش یافت، اما خوش بینی نسبت به اقدامات محرک اقتصادی بیشتر موجب شد تا افت قیمت ها محدود باشد. بر اساس این گزارش، قیمت هر اونس طلا امروز 0.41 درصد افت به 1741 دلار و یک سنت رسید. قیمت طلا برای تحویل در ماه ژوئن نیز امروز با 0.60 درصد افت به 1741 دلار و 60 سنت رسید. پس از آنکه ارزش سهام و قیمت نفت در بازارهای جهانی در جلسه قبل و به دنبال امیدواری به ترمیم سریع اقتصادی و حمایت های دولتی شاهد رشد بود، بورس های آسیایی امروز را با رشد شاخص ها آغاز کردند. صورت مذاکرات نشست ماه گذشته فدرال رزرو آمریکا نشان می دهد که اعضای این بانک بر سر احتمال اتخاذ اقدامات محرک اقتصادی بیشتر در صورت تداوم افت اقتصادی اتفاق نظر دارند. اقدامات محرک اقتصادی گسترده و تزریق نقدینگی به اقتصادهای ملی موجب رشد قیمت طلا می شود، زیرا طلا یک محل سرمایه گذاری امن برای در امان ماندن سرمایه ها از افزایش نرخ تورم و کاهش ارزش ارزهای ملی است. روز چهارشنبه تعداد موارد ابتلا به ویروس کرونا در سطح جهان از مرز 5 میلیون نفر گذشت. طی هفته گذشته آمریکای لاتین با پیشی گرفتن از آمریکا و اروپا بیشترین سهم از موارد جدید ابتلای روزانه را به خود اختصاص داد. آمارهای جدید نشان می دهد نرخ تورم انگلیس در ماه آمریکا به پایین ترین رقم از اوت 2016 رسیده است و این احتمال اتخاذ اقدامات محرک اقتصادی بیشتر از سوی بانک مرکزی انگلیس در ماه آینده را افزایش می دهد. نرخ سالانه تورم حوزه یورو در ماه آوریل به 0.3 درصد رشد که پایین ترین سطح تورم در طی حدود 4 سال گذشته بود. انتهای پیام/
 رئیس سازمان حمایت مصرف‌کنندگان : خودروهای دپو شده با قیمت مصوب فروخته می شود , رئیس سازمان حمایت مصرف‌کنندگان و تولیدکنندگان در نامه‌ای به استانداران اعلام کرد: دستگاه‌های متولی و مرتبط در سطح استان، شرایط را برای رسیدن خودرو به مصرف کنندگان واقعی فراهم نمایند تا دست دلالان و سودجویان از این بازار کوتاه شود. , به گزارش خبرگزاری تسنیم، عباس تابش در نامه‌ای خطاب به استانداران سراسر کشور نوشت: از آنجا که طبق بررسی‌های انجام شده تعداد زیادی خودرو صفر کیلومتر که در ماه‌های اخیر تحویل شده توسط برخی افراد سودجو در پارکینگ‌های عمومی و خصوصی شهرها به ویژه شهرهای بزرگ و کلان شهرها با هدف افزایش قیمت و برهم زدن نظم و تعادل بازار دپو و نگهداری می‌شود، مقرر شده حداکثر ظرف مدت یک هفته ضمن اطلاع رسانی به بهره برداران پارکینگ‌ها، این پارکینگ‌ها تخلیه و خودروهایی که برای استفاده شخصی افراد خریداری شده به آنها تحویل داده شود تا مورد استفاده قرار گیرد. وی همچنین تاکید کرد: خودروهایی که با هدف سودجویی و کسب منافع بیشتر توسط واسطه‌ها و دلالان نگهداری می‌شود به بازار عرضه و با قیمت‌های مصوب تعیین شده به فروش برسد. معاون وزیر صمت در این نامه اعلام کرده است: نگهداری خودرو در حکم احتکار بوده و در چارچوب ضوابط تعزیری و قضایی اعمال قانون خواهد شد. همچنین در پایان این نامه خطاب به استانداران آمده است: دستگاه‌های متولی و مرتبط در سطح استان ضمن اهتمام ویژه به این موضوع، شرایط را برای رسیدن خودرو به مصرف کنندگان واقعی فراهم تا دست دلالان و سودجویان از این بازار کوتاه شود.  انتهای پیام/
 اطلاعیه وزارت صنعت به متقاضیان ثبت‌نام خودرو/ زمان و نحوه ثبت‌نام متعاقباً اعلام می‌شود , بر اساس هماهنگی‌های به عمل آمده از سوی وزارت صنعت، معدن و تجارت با خودروسازان، هر گونه ثبت‌نام در طرح فروش فوق‌العاده و پیش‌فروش خودرو، صرفا از طریق سامانه اینترنتی فروش شرکت‌های خودروساز امکان‌پذیر خواهد بود. , به گزارش خبرگزاری تسنیم،  پیرو برنامه‌های وزارت صنعت، معدن و تجارت برای ساماندهی بازار خودرو، در خصوص فروش‌‍ و پیش‌فروش محصولات دو خودروساز کشور، به اطلاع کلیه متقاضیان خرید خودرو می‎رساند هر گونه ثبت‌نام در طرح‌های فروش فوق‌العاده و پیش‌فروش خودرو، صرفا از طریق سامانه اینترنتی فروش شرکت‌های خودروساز انجام می‌پذیرد. بر این اساس، با توجه به تغییر شیوه ثبت‌نام، شرکت‎‌های خودروساز زمان و نحوه ثبت‌نام را متعاقباً از طریق پرتال رسمی خود، اطلاع‌رسانی خواهند کرد؛ گفتنی است در طرح جدید، احراز هویت قطعی متقاضیان صرفاً پس از آغاز ثبت نام، ورود به سامانه اینترنتی فروش خودرو شرکت و سپس هدایت به سامانه "امتا" از طریق سامانه خودروسازان معتبر است. بدیهی است در حال حاضر و پیش از زمان اعلام شده ورود مستقل به "امتا" فاقد وجاهت است.  انتهای پیام/
 ۸۰۰ هزار تن کود تحویل بخش کشاورزی شد , در کشت بهاره امسال بیش از ۸۰۰ هزار تن کود اوره تحویل بخش کشاورزی داده اند که در طول ۲۰ سال اخیر بی سابقه است. , به گزارش خبرگزاری تسنیم به نقل از روابط عمومی و امور بین الملل شرکت خدمات حمایتی کشاورزی درخصوص صدور مجوز صادرات کود اوره توسط شرکت خدمات حمایتی کشاورزی به شرکتهای پتروشیمی، طی اطلاعیه ای رسماً اعلام نمود: بیش از ده سال است که وفق مصوبه هیئت محترم وزیران صادرات کود اوره صرفاً با مجوز شرکت ملی صنایع پتروشیمی امکانپذیر است. صدور مجوز صادرات کود اوره به خارج از کشور در اختیار شرکت ملی صنایع پتروشیمی می باشد و وزارت جهاد کشاورزی هیچگونه نقشی در فرایند صدور آن ندارد.   در اطلاعیه مذکور روابط عمومی شرکت خدمات حمایتی کشاورزی اعلام نموده است، در فضائی که همواره سازمانها و شرکتهای دولتی به حمایت از واردکنندگان  متهم می شوند، اتهام حمایت از شرکت های پتروشیمی به عنوان بزرگترین تولیدکنندگان داخلی کود کشور در نوع خود بیسابقه و بی نظیر است. در این اطلاعیه، روابط عمومی شرکت خدمات حمایتی کشاورزی اعلام نمود که حمایت از شرکت های پتروشیمی یعنی حمایت از تولید داخلی و صنعتی که 70 در صد کودهای مورد نیاز کشور را تامین می نماید. ضمن آنکه شرکتهای پتروشیمی در سال 1398  و در کشت بهاره سال جاری به کلیه تعهدات خود نسبت به بخش کشاورزی عمل نموده و در مقطع کشت بهاره سال جاری نیز بیش از 800 هزار تن کود اوره تحویل بخش کشاورزی داده اند که در طول 20 سال اخیر بی سابقه بوده است.   انتهای پیام/    
 عملیات نصب جکت نخستین سکوی فاز ۱۱ پارس جنوبی آغاز شد , عملیات نصب جکت نخستین سکوی طرح توسعه فاز ۱۱ پارس جنوبی در موقعیت مخزنی بلوک B با دستور رئیس جمهوری از طریق ویدیو کنفرانس آغاز شد. , به گزارش خبرنگار اقتصادی خبرگزاری تسنیم، فاز 11 پارس جنوبی به عنوان یکی از فازهای مرزی و مهم این میدان مشترک و تنها فاز توسعه نیافته آن، بالاخره بعد از ناامید شدن وزارت نفت از توان خارجی و تکیه بر توان داخلی، با تکمیل نخستین جکت این پروژه توسط مهندسان ایرانی و انتقال این جکت به محل پروژه، در مسیر توسعه قرار گرفت. ظهر امروز، عملیات نصب پایه نخستین عرشه دریایی طرح توسعه فاز 11 پارس جنوبی در موقعیت مخزنی بلوک B این فاز (11B) از طریق ارتباط زنده ویدئویی حسن روحانی، رئیس‌جمهوری با علیرضا مسعودی، مدیرعامل شرکت پتروپارس در موقعیت مخزنی این فاز به‌طور رسمی آغاز شد. در این ارتباط زنده، بیژن زنگنه، وزیر نفت و جمعی از مدیران ارشد صنعت نفت، رئیس‌جمهوری را همراهی کردند. وزیر نفت در این ارتباط زنده ازطریق ویدیو کنفرانس، توقف صنعت نفت در زمان تحریم‌ها را پیام توسعه این طرح برشمرد و گفت: به خواست ملت که برداشت متناسب با سهم‌ خود از میدان مشترک گازی پارس جنوبی بود، رسیدیم و برداشت از پارس جنوبی به اندازه‌ای رسید که استحقاق طبیعی‌ ما بود. وی با اشاره به پایان فعالیت‌های دریایی در این میدان طی امسال، افزود: طرح‌های توسعه‌ای پارس جنوبی در حالی اجرا شد که با گرفتاری‌های مالی روبه‌رو بودیم و قیمت‌های پایین نفت را تحمل کردیم. وزن این جکت 2 هزار و 120 تن و ارتفاع آن 80 متر و نیم است، این جکت در ناحیه 11B منطقه پارس جنوبی در 135 کیلومتری از ساحل عسلویه و در عمق 71 متر از سطح دریا نصب شود. جکت دارای چهار پایه میان تهی است که عملیات شمع‌کوبی و استحکام آن در کف خلیج فارس از طریق آنها انجام می‌شود. جکت سکوی 11B پارس جنوبی11 اردیبهشت‌ماه امسال در یارد شرکت نفت سازه قشم NSQ بارگیری شده بود و عملیات نصب آن توسط شناور 3000 تنی صدف انجام می‌شود. با نصب این جکت امکان حفاری 12 حلقه چاه تولیدی در موقعیت نخستین عرشه گازی این طرح در مرز ایران و قطر در آب‌های خلیج فارس فراهم می‌شود. طرح توسعه فاز 11 پارس جنوبی به کارفرمایی شرکت نفت و گاز پارس، پس از خروج شرکت‌های توتال فرانسه و شاخه بین‌المللی شرکت ملی نفت چین (سی‌ان‌پی‌سی‌آی) به‌طور کامل به شرکت پتروپارس سپرده شد؛ هدف از اجرای این طرح، تولید 2 میلیارد فوت مکعب گاز غنی، انتقال به پالایشگاه‌های موجود پارس جنوبی و استفاده از ظرفیت فرآورشی این پالایشگاه‌هاست. انتهای پیام/
 دستور جدید روحانی برای بخش مسکن , وزیر راه و شهرسازی از دستور جدید رئیس‌جمهوری در بخش مسکن خبر داد و گفت: با مصوبه دولت موانع موجود بر سر راه اخذ مالیات از خانه‌های خالی برطرف می‌شود. , به گزارش گروه اقتصادی خبرگزاری تسنیم، محمد اسلامی با اعلام این‌که از حدود 1.6 میلیون نفر که به‌صورت پیامکی و اینترنتی در طرح ملی مسکن ثبت‌نام کرده‌اند حدود 800 هزار نفر متقاضی واقعی وجود دارد، اظهار کرد: در شهرهای گوناگون، متقاضیان واقعی شناسایی و اراضی موردنیاز به اجرای طرح اقدام ملی مسکن تخصیص یافته و برخی از پروژه های این طرح در حال انجام است. وی از اجرای پروژه‌های بزرگتر با هماهنگی سازندگان و نقش‌آفرینان این طرح خبر داد و  ابراز امیدواری کرد با تشکیل این جلسات، همفکری و هم اندیشی، سرعت بیشتری در اجرای پروژه ها اعمال شود و باقیمانده طرح‌هایی که آغاز شده‌اند به اتمام رسیده و پروژه‌هایی که هنوز آغاز نشده‌اند، آغاز شوند. وی بر پایدار سازی جریان تولید مسکن و نهضت خانه‌سازی در کشور تاکید کرد و افزود: در ستاد ملی کرونا رییس جمهوری تاکید کرد تا تخفیف‌هایی برای تولید مسکن اعمال شود تا جذابیت ساخت و ساز و حضور در عرصه ساخت و ساز مسکن افزایش پیدا کند و از این طریق بتوانیم تولید و اشتغال بیشتری را در حوزه مسکن شاهد باشیم. وی با بیان این‌که احداث بخشی از واحدهای مسکونی مربوط به 100 هزار واحد نیروهای مسلح آغاز شده است، گفت: بیش از 14500 واحد مسکونی مسکن فرهنگیان نیز در همکاری با وزارت آموزش و پرورش نیز کلنگ زنی شد. در خصوص تفاهم با  وزارت کار و تعاون و رفاه اجتماعی نیز منتظر هستیم تا هماهنگی نهایی برای فهرست متقاضیان با وزارت راه و شهرسازی انجام شود و بتوانیم با اراضی که از سوی وزارت راه و شهرسازی برای آنها پیش بینی شده است و همکاری سازندگانی که خود آن وزارتخانه تعیین می کند، کلنگ آغاز واحدهای مسکونی تفاهم شده با آنها را به زمین بزنیم. وزیر راه و شهرسازی گریزی هم به سامانه جامع املاک و اسکان زد و افزود: این سامانه رونمایی شد و در اختیار سازمان امور مالیاتی قرار دارد. سازمان امور مالیاتی باید اطلاعات مربوط را در این سامانه وارد کنند. پیش‌تر اعلام می شد در قانون ایجاد این سامانه به سازمان امور مالیاتی واگذار نشده است. به همین دلیل وزارت راه و شهرسازی بر مبنای قانون، اقدام به راه اندازی این سامانه کرد و هفته گذشته نیز کمیسیون اقتصادی دولت مصوبه بهره برداری از این سامانه و اخذ مالیات از خانه های خالی را توسط سازمان امور مالیاتی تصویب کرد. اسلامی اضافه کرد: تا با تصویب آن در دولت، مانع بر سر راه سازمان امور مالیاتی برای اخذ مالیات از خانه های برداشته شده و دیگر اقداماتی که سازمان امور مالیاتی در خصوص املاک و اسکان باید داشته باشد، انجام شود. آنچه در قانون تصویب شده این است که مازاد بر نیاز هر نفر، واحدهای مسکونی مشمول مالیات می‌شود و سازمان امور مالیاتی از طریق این سامانه می‌تواند آنها را شناسایی و مبادرت به اخذ مالیات، کند. وی تصریح کرد: با مصوبه دولت موانع موجود بر سر راه اخذ مالیات از خانه‌های خالی برطرف می‌شود.   انتهای پیام/
 گزارش ویدئویی| تحقق وعده‌های دستگاه قضا‌ در پیگیری مشکلات هپکو/ قدردانی کارگران ‌از اقدام انقلابی "رئیسی" , گروه استان‌ها ـ درحالی این روزها وعده و قول‌های دستگاه قضایی برای پیگیری مشکلات هپکو در حال تحقق است که جریان مردمی و مومن انقلاب به عنوان پشتیبان قشر کارگری همچون گذشته پای کار آمده است. , به‌گزارش خبرگزاری تسنیم از اراک، پس از گذشت ماه‌ها و سال‌ها از مصوبات مسئولان کشوری و استانی در جریان بازدید از شرکت هپکو اراک برای برطرف شدن مشکلات این شرکت می‌گذرد اما در عمل هنوز این شرکت با مشکلاتی رو به رو است و درواقع مصوبات برای این شرکت نتیجه‌ای در پی نداشته است. با تاکید دستگاه قضا برای رسیدگی به مشکلات شرکت هپکو اراک که زمانی در اوج شکوفایی و افتخار برای کشور بود امروز مدیرکل دادگستری استان و تعدادی از مسئولان استان بازدیدی از این شرکت داشتند که این بازدید بدون حضور مدیرعامل و رییس هیات مدیره شرکت هپکو انجام شد. شرکت هپکو که روزی در اوج اقتدار خود مهم‌ترین ماشین‎آلات راه‌سازی خاورمیانه را تولید می‌کرد که به لحاظ کیفیت و کمیت قابل قیاس با سایر شرکت‌‌ها نبود امروز با بیکاری کارگران و تعطیلی دستگاه‌ها رو به رو است به همین سبب یکی از مهم‌ترین دغدغه کارگران رسیدگی به مشکلات شرکت هپکو و برگشت آن به دوران شکوه و افتخار برای کشور است. کارگران شرکت هپکو با حقوق معوق خود هنوز امید به احیای دوباره این شرکت دارند و از هیچ تلاشی برای بازگشت این شرکت به چرخه تولید و چرخه اقتصادی کشور دریغ نمی‌کنند. مشکلات شرکت هپکو علاوه‌بر اینکه بر اقتصاد کشور تاثیر گذاشته مشکلات روانی، عدم امنیت شغلی و آرامش برای کارگران به همراه داشته به طوری که امروز کارگران روزها و شرایط اقتصادی بسیار سختی را سپری می‌کنند. کارگران شرکت هپکو اراک خواستار رسیدگی به مشکلات این شرکت و احیای آن و بازگشت به دولت هستند که این امر باید مورد توجه مسئولان استان و مسئولان کشوری باشد. امروز مهم‌ترین دغدغه ما شرکت هپکو است رئیس شورای اسلامی کار شرکت هپکواراک در این جلسه با اشاره به واگذاری شرت هپکو اراک گفت: از زمانی که شرکت هپکو به بخش خصوصی واگذار شد مشکلات و روزهای سخت آن شروع شد به طوری که بعضی افراد فقط به فکر سود و منفعت خود بودند، نخستین سهامدار شرکت هپکو بدون نقدینگی  و سرمایه سهام شرکت هپکو را در دست گرفت و بدون پرداخت اقساط وام 60 میلیاردی سهام را به نام خود زد. رضا عبدلی افزود: با توجه به اینکه شرکت هپکو بزرگترین شرکت تولیدکننده ماشین‌آلات راه‌سازی در خاورمیانه است و تولیدات آن از نظر کیفیت و کمیت با شرکت‌های لیبهر، کوماتسو، ولوو و غیره رقابت می‌کند اما با وجود حکم بازداشت نخستین سهامدار این شرکت به دلایل نامعلومی او از این حکم رهایی یافت و بدهی یک هزار میلیاردی رقم زد و حدود 210 میلیارد تومان نیز درخواست کرد که در این زمان اعتراضات کارگران هم شروع شد. وی ادامه داد: سهامدار بعدی این شرکت فردی به نام احمدپور بود که این شرکت را با مبلغ 10 میلیون تومان خرید و متعهد شد که 300 میلیارد تومان کار و چرخه تولید برای شرکت هپکو رقم بزند اما این اقدام انجام نشد و با شرایط ایجاد شده و حقوق معوقه کارگران آنها را به خیابان کشاند و اعتراضات کارگری انجام شد. عبدلی تصریح کرد: این سهامدار سهام خود را 800 برابر افزایش داد اما مبلغی به شرکت هپکو وارد نکرد و درواقع برنامه‌ای برای احیای این شرکت نداشت به همین سبب کارگران هنوز از سال‌های 95 و 96 حقوق معوقه دارند و شرایط سختی را سپری می‌کنند. وی عنوان کرد: باتوجه به شرایط شرکت هپکو و مشکلات آن کارگران بیکار هستند و با توجه به مشکلات مالی از دستگاه قضایی استان خواستار بررسی ویژه به مشکلات این شرکت هستیم همچنین رسانه ملی نیز نباید در شرایطی که کارگران بیکار و مشکلات شرکت هپکو وجود دارد اقدام به گزارش رونق تولید در این شرکت کند. رئیس شورای اسلامی کار شرکت هپکواراک بیان کرد: کارگران این شرکت آینده و امنیت شغلی ندارند و تنها افرادی سودجو به دنبال سهام‌بازی وارد شرکت شدند و با تولید تنها 10 دستگاه ماشین آلات توسط شرکت هپکو نمی‌توان حقوق کارگران را پرداخت کرد بنابراین باید در این زمینه تمهیدات لازم اندیشیده شود. عبدلی بیان کرد: اگر کارگران هپکو اعتراضات خیابانی و اقداماتی از جمله بستن ریل راه‌آهن دارند که به دنبال آن علاوه‌بر آسیب دیدن و درست شدن پرونده برای آنها تنها به سبب احیا شرکت هپکو است زیرا امروز مهم‌ترین دغدغه ما شرکت هپکو است. وی ادامه داد: با ورود وزیر صمت، وزیر کار، رئیس مجلس و سایر مسئولان کشوری به استان اما تغییری در شرایط این شرکت ایجاد نشده که امیدواریم به زودی اقداماتی در راستای احیا و رونق تولید در این شرکت انجام شود، افرادی به دنبال نابودی این شرکت هستند که با همکاری یکدیگر نباید بگذاریم این اتفاق بیفتد. رئیس شورای اسلامی کار شرکت هپکو اراک عنوان کرد: سهامار و مالکیت این شرکت باید مشخص شود ، دولت 39 میلیارد تومان وام به شرکت داد که حقوق کارگران پرداخت شد و یک درصد سهام شرکت را به مبلغ 98 میلیارد تومان فروخت. ضرورت انجام حسابرسی ویژه عملکردی در زمینه مالی، واگذاری هپکو نایب رییس شورای اسلامی کار شرکت هپکو اراک با اشاره به مشکلات کارگران این شرکت گفت: باید دولت در زمینه مشکلات شرکت هپکو عزمی جدی داشته باشد زیرا شرکت هپکو زمانی برای صنعت هسته‌ای کشور تولیداتی داشته اما وضعیت امروز این شرکت به سبب جریان نفوذ در خارج از کشور است که به دنبال زمین زدن شرکت هپکو هستند. ابوالفضل رنجبر افزود: حسابرسی ویژه عملکردی در زمینه مالی، واگذاری شرکت و غیره باید انجام شود و این موضوعات از زمان مدیریت فعلی تا مدیران گذشته این شرکت بررسی شود. وی ادامه داد: با توجه به اینکه تعدادی از اسناد و مدارک گاک شده اما اسناد و مدارکی وجود دارد که تخلفاتی انجام شده بنابراین باید رسیدگی شود، اکنون کارگران بیکار هستند، ظرفیت هپکو بالغ بر 3 هزار تن تولید است که در سال واگذاری 2 هزار و 8 دستگاه تولید کرده و در سال‌های گذشته روند نزولی داشته و در سال 97 تنها 10 دستگاه تولید کردیم. رنجبر ادامه داد: عدم نقدینگی برای شرکت هپکو یکی از مهم‌ترین مشکلات این شرکت است که مدیرعامل باید این کار را انجام دهد و اگر توان انجام کار کردن ندارد باید استعفای خود را اعلام کند، مدیرعامل و اعضای هیات مدیره شرکت هپکو باید عزل شوند مدیرعاملی که 40 میلیون تومان حقوق می‌گیرد باید برای شرکت خدمت کند و به فکر کارگران باشد. وی عنوان کرد: باتوجه به اینکه روغنی مدیرعامل هلدینگ شرکت هپکو استعفای خود را اعلام کرد که بر اساس گفته دستگاه قضا به سبب بدهی حق امضا ندارد بنابراین سایر افرادی که استعفا دادند نباید حقوق دریافت کنند و این موضوع نیز باید بررسی شود که گزارش به پلیس امنیت نیز داده شده است. نایب رییس شورای اسلامی کار شرکت هپکو اراک ادامه داد: با ورود سه وزیر به استان مصوبه تولید 2 هزار و 400 دستگاه در سال 93 داده شد اما تولید یک دستگاه هم به شرکت داده نشد و با ورود وزیر کار علت انجام نشدن این کار را بودجه دولت اعلام کردند که می‌توان گفت همه مصوبات تنها نوشته‌ای بر روی کاغذ هستند. رنجبر ادامه داد: هپکو باید به دولت برگردد به طوری که به مدت 2 تا 3 سال از واگذاری خارج شود تا به رونق برسد بنابراین از واگذاری به کنسرسیوم معادن مخالف هستیم، جریان نفوذی که زمانی بین دانشجویان فعالیت می‌کرد امروز کارخانه‌های کشور  را نشانه گرفته تا آنها را به زمین بزند بنابراین باید بیشتر توجه داشته باشیم. وی افزود: برای دو کارگر شرکت هپکو در دادگاه انقلاب پرونده تشکیل شده که خواستاریم به مشکلات کارگران رسیدگی و به این موضوعات امنیتی نگاه نشود. مدیران هپکو باید دانش کافی داشته باشند یکی از کارگران شرکت هپکو گفت: افرادی که در راس فعالیت شرکت هپکو می‌آیند عدم اجرای راه درست برای احیای این شرکت را دارند به همین سبب باید راه درست انتخاب شود تا شرکت دوباره به روزهای رونق خود برگردد. میرناصری افزود: مدیران شرکت اطلاعاتی دقیقی از شرکت، شرایط و مشکلات آن ندارند بنابراین اقدام درستی هم انجام نمی‌دهند و اعلام شده تا سال 1400 صبر کنید اما با وجود شرایط شرکت و کارگران تا آن زمان کارگری ندارد. وی ادامه داد: کارگران هپکو را نباید امنیتی کرد زیرا دغدغه همه آنها شرکت هپکو و ار است بنابراین باید این موضوع بررسی شود. روحانیان در کنار کارگران هستند  نماینده طلاب در این جلسه با اشاره به حمایت از کارگران گفت: روحانیان در کنار کارگران هستند و باید با کسانی که نمی‌خواهند صدای کارگر شنیده شود مبارزه شود. محمدرضا حمزه‌ای افزود: تا زمان رسیدن مطالبات کارگران و رسیدگی به کار آنها آرام نمی‌شویم و تقاضا داریم تا با کارگرانی که اکنون در دادگاه انقلاب هستند همکاری شود و امیدواریم با کارگران همکاری شود. بی‌ثمری بازدید مسئولان کشوری و استانی از هپکو نماینده دانشجویان در این جلسه با اشاره به مشکلات شرکت هپکو گفت: مسئولان کشوری و استانی متعددی از شرکت بازدید داشتند و وعده‌هایی داشتند اما این شرکت هیچ تغییری نکرد، هپکو نه تنها برای استان بلکه برای کشور است و مشکلات آن سبب وجود مشکلاتی در فعالیت سایر شرکت‌های استان می‌شود که باید به این امر توجه کرد. وی افزود: اقدامات  مدیران و مسئولان قبلی شرکت هپکو باید در دادگاه رسیدگی شود و سنگین‌ترین حکم برای آنها در نظر گرفته شود تا شاهد این اقدامات نباشیم. شرایط اقتصادی بر خانواده‌های کارگران هپکو سخت است  یکی از کارگران این شرکت با اشاره به مشکلات کارگران گفت: شرایط اقتصادی بر خانواده‌های کارگران سخت است به طوری که زندگی تعدادی از کارگران از هم پاشیده که منجر به طلاق شده است و همه شرمنده خانواده و فرزندان خود هستیم برای همین خواستار رسیدگی به مشکلات شرکت هپکو با جدیت تمام هستیم. این کارگر ادامه داد: از اینکه با وقوع سیل و زلزله در نقاطی از کشور مشکلاتی ایجاد شد که شرکت هپکو نتوانست به لحاظ تجهیزات در مناطق آسیب‌دیده کمک کند همه کارگران ناراحت هستند و شرمنده مردم شدیم در حالیکه با وقوع زلزله در بم شرکت هپکو تعداد زیادی قطعه، تجهیزات و غیره ارسال کرد اما باوجود این مشکلات کارگران برای تعمیر لوازم خانگی مردم آسیب‌دیده در منطقه حضور پیدا کردند.  انتهای پیام/713/ش
 ذخایر روغن صنایع غذایی رو به اتمام است/ احتمال تعطیلی صنایع کنسرو و بیکاری گسترده , دبیر انجمن صنایع کنسرو با بیان اینکه ذخایر روغن صنایع رو به اتمام است و احتمال تعطیلی این واحد های تولیدی وجود دارد گفت: در صورتی که روغن مورد نیاز کارخانه های کنسرو تامین نشود، اشتغال بالای این صنایع تهدید و موجب بیکاری طیف وسیعی از افراد می شود. , سید محمد رضوی دبیر انجمن صنایع کنسرو ایران در گفتگو با خبرنگار اقتصادی خبرگزاری تسنیم اظهار کرد: بخش عمده روغن خوراکی کشور وارداتی است و برای تامین این محصول، دانه های روغنی به کشور وارد و در داخل تبدیل به روغن می‌شود یا این نیاز از محل واردات روغن خام تامین می‌شود. وی افزود: برای تامین این نیاز باید تسهیل ارز توسط دولت صورت گیرد و در صورتی که  ارز مورد نیاز در اختیار وارد کنندگان قرار نگیرد، به طور قطع برای تولید انواع مواد غذایی از جمله انواع کنسرو و سس دچار مشکل خواهیم شد.   دبیر انجمن صنایع کنسرو ایران ادامه داد: در صورت عدم تامین ارز مورد نیاز واردات در آینده با کمبود روغن مواجه خواهیم بود به همین منظور از ارگان های دولتی ذی ربط از جمله بانک مرکزی تقاضا می شود که به این موضوع توجه داشته باشند و پیش بینی های لازم را انجام دهند. وی تصریح کرد: در صورتی که روغن مورد نیاز کارخانه های کنسرو در کشور تامین نشود، اشتغال بالای این صنایع تهدید و موجب بیکاری طیف وسیعی از افراد می شود؛در حال حاضر کرونا مشکلات زیادی برای صنایع غذایی ایجاد کرده است، امیداوریم که موضوع تامین روغن مزید بر علت نشود. رضوی  با بیان اینکه  صنایع کنسرو کشور هنوز با کمبود مواجه نیستند اما ذخایر آنها در حال مصرف است گفت: در صورتی روغن مورد نیاز آنها جایگزین نشود، در آینده با کمبود این محصول اساسی برای تولید مواجه خواهند شد. رضوی اظهار داشت: روغن مورد نیاز کشور توسط بخش بازرگانی دولت و  شرکت مادر تخصصی بازرگانی دولتی ایران و بخش خصوصی به کشور وارد می شود و به طور معمول این بخش ها ذخایری دارند اما در صورتی که واردت این محصول تداوم نداشته باشد، ذخایر موجود آنها نیز ظرف یک تا دو ماه آینده تمام می شود و باید پیش بینی های لازم صورت گیرد و ارز مورد نیاز واردات اختصاص یابد. انتهای پیام/
 کارفرمایانی که پیامک دریافت کرده اند به «کارا» مراجعه کنند , کارفرمایان و خویش‌فرمایانی که پیامک دریافت کرده اند، می‌توانند برای دریافت تسهیلات خود به سامانه "کارا" مراجعه و فرایند ثبت‌نام را آغاز کنند. , به گزارش خبرنگار اقتصادی خبرگزاری تسنیم، پرداخت تسهیلات حمایتی به کسب‌وکارهای آسیب‌دیده از کرونا یکی از سیاستهای وزارت کار در راستای حفظ اشتغال بنگاهها و صیانت از نیروهای کار است و براین‌اساس 13 رسته شغلی شناسایی شده که بیشترین آسیب از شیوع ویروس کرونا را متحمل شده‌اند و دارای لیست بیمه در قالب کارفرمایی یا خویش‌فرمایی هستند، می‌توانند از تسهیلات مذکور بهره‌مند شوند. این کسب‌وکارها می‌توانند برای ثبت‌نام در سامانه کارا اقدام کنند.  وزارت کار یک میلیون واحد اقتصادی آسیب‌دیده از کرونا را که سه میلیون شاغل بیمه‌شده در آنها مشغول کار بوده‌اند شناسایی و با ارسال پیامک، آنها را مشمول دریافت تسهیلات حمایتی کرونا اعلام کرده است. در این پیامک اعلام شده کارفرمایان در صورت تمایل می‌توانند برای دریافت تسهیلات ثبت‌نام کنند. حامد شمس مدیر روابط عمومی وزارت تعاون  در توییتی نوشت: ‏کارفرمایان و خویش‌فرمایانی که پیامک تسهیلات بنگاه‌های آسیب دیده از کرونا را دریافت کرده‌اند با ثبت نام در لینک Kara.mcls.gov.ir‬ از حمایت حداقل 12 میلیون تومانی بابت هر کارگر برخوردار خواهند شد.  انتهای پیام/
 دو وعده شیرین حوزه کار/ از تمدید وام یک میلیونی تا پرداخت بیمه بیکاری , تعاون و کار در هفته ای که گذشت با دو خبر خوب برای جامعه همراه بود. اولین خبر تمدید وام یک میلیونی کرونا و دیگری پرداخت مقرری بیمه بیکاری تا چند روز دیگر بود. , به گزارش خبرنگار اقتصادی خبرگزاری تسنیم،  تعاون و کار در هفته ای که گذشت با دو خبر خوب جامعه همراه بود. خبر اول مربوط به تمدید مهلت ثبت نام وام یک میلیونی تا 10 خرداد بود.  مهلت ثبت نام برای وام یک میلیونی کرونا تا 10 خرداد تمدید شد، سرپرستان خانواری که وام دریافت نکردند می توانند تا 10 خرداد ماه کدملی را به 6369 ارسال کنند. پیامک ارسالی فقط باید کد ملی سرپرست خانوار باشد.  خبر دوم مربوط به متقاضیان بیمه بیکاری بود.علی رغم اینکه مدت زیادی از شیوع ویروس کرونا می گذرد و کارگاه های زیادی در این مدت تعطیل و نیروهای بیکار شده انتظار بیمه بیکاری را داشتند، در هفته گذشته خبر رسید که به احتمال زیاد مقرری بیمه بیکاری اسفند ماه تا قید از عید فطر واریز می شود.   این خبر برای کارگرانی که سه ماه است درآمدی نداشته اند بسیار خوش آیند بود.   مسعودبابایی،  مدیر کل حمایت از مشاغل و بیمه بیکاری وزارت کار  با بیان اینکه 6بانک  ملی, ملت, صادرات, تجارت, رفاه و سپه اسامی بانک هایی است که مقرری بگیران باید در یکی از آنها حساب داشته باشند گفت:متقاضیانی که در یکی از این 6بانک حساب دارند باید به سایت بیمه بیکاری که امکان ویرایش اطلاعات را دارد مراجعه کنند و شماره حساب را ثبت کنند. اما حتماً‌باید پیامک شماره حساب برای متقاضیان آمده باشد. اگر تا قبل از عید فطر هم واریز نشود؛ طبق وعده دوستان تأمین اجتماعی در هفته آینده واریز خواهد شد.  مدیرکل بیمه بیکاری وزارت کار گفت: پیامک درخواست شماره حساب برای تأیید شدگان نهایی بیمه بیکاری به زودی ارسال می شود و می توانند شماره حساب خود را در سامانه وارد کنند. اما مهم این مسئله است که متقاضیان بیمه بیکاری حداکثر باید تا 12ساعت پس از دریافت پیامک نسبت به درج شماره حساب بانکی خود در سامانه بیمه بیکاری اقدام کنند.  اما این هفته در کنار دو خبر خوب، خبر تقریباً‌نگران کننده ای را هم همراه داشت.   اسحاق جهانگیری، معاون اول رئیس جمهور  در هفته ای که گذشت در شورای عالی فنی و حرفه‌ای و مهارتی گفت: تقاضای بازار کار کم شده است. این در حالی است که قبل از این هم بیکاری دو رقمی بود و حالا احتمالا ًبا سونامی بیکاری رو‎به‎رو می‎شویم. منظور از تقاضای نیروی کار عبارت است از فرصت‌های شغلی در بازار نیروی کار عرضه شده توسط بنگاه‌های تولیدی و خدماتی است. زمانی که تقاضا کاهش می یابد، یعنی میزان نیاز بنگاه های تولیدی برای اشتغال کاهش یافته است و این می تواند برای آینده بازار کار خطرناک باشد  و این سوال را ایجاد می کندآیا سونامی بیکاری در راه است؟ اطلاع رسانی درباره میزان وثایق وام کارفرمایان خبر دیگری بود که در هفته ای که گذشت از سوی وزارت کار اطلاع رسانی شد. براساس اعلام وزارت کار کارفرمایان  برای دریافت تسهیلات 12و 16میلیون تومانی ارائه سفته امضای شده متقاضی کفایت می کند.  همچنین برای تسهیلات 12تا48میلیون ارائه سفته ومعرفی یک ضامن  به بانک کفایت می کند.   برای دریافت تسهیلات 48تا120 میلیون تومانی ارائه سفته و دو ضامن لازم است.  برای دریافت تسهیلات 120تا180میلیون تومانی به جزسفته باید 3ضامن به بانک معرفی شود . برای دریافت تسهیلات بالاتر از 180میلیون تومان به جای ضامن باید ضمانت های صندوق ضمانت توسعه تعاون به بانک ارائه شود.  مبلغ سفته هایی که دریافت کننده تسهیلات بایدبه بانک ارائه کند معادل یک و نیم برابر اصل و سود تسهیلات است.   انتهای پیام/
 عدم اجرای ۹۰درصدی قوانین در بخش تعاون/طلب یاری تعاونگران از قوه قضائیه , طبق قانون برنامه پنجم توسعه سهم تعاون به ۲۵درصد می رسد. اما عدم تحقق این سهم از نگاه رئیس اتاق تعاون اجرا نشدن بیش از ۹۰درصد قوانین در دولت است. , به گزارش خبرنگار اقتصادی خبرگزاری تسنیم،سال‌های سال است که صاحبنظران راه برون رفت از مشکلات کشور را در تقویت بخش تعاون و استقرار یک اقتصاد مردم محور عنوان کرده و از قالب تعاون به عنوان بهترین برای راهکار مقابله با چالش‌های اقتصادی، بحران‌ها و تحریم‌های خارجی نام می‌برند. به اعتقاد آنها، ساختار تعاون به لحاظ تحمل چالش‌ها و ریسک‌های اقتصادی، ایمن‌ترین ساختار اقتصادی در جهان است. از نگاه کارشناسان اقتصادی و متولیان بخش تعاون کشور، ریشه بسیاری از ناکامی‌های بخش تعاون در عدم اجرای قوانین مرتبط با این بخش، عدم نهادینه شدن فرهنگ تعاون، نگاه تبعیض‌آمیز نسبت به فعالیت‌های بخش خصوصی و تعاونی، عدم اجرای صحیح سیاست‌های اصل44 و باور نداشتن ظرفیت‌ها و توانمندی‌های بخش تعاون است. حدود یک سال پیش بود که بهمن عبداللهی، رئیس اتاق تعاون ایران  در صبحانه کاری که با حضور «محمد شریعتمداری» وزیر کار، تعاون و رفاه اجتماعی و «محمد کبیری» معاونت امور تعاون وزارت کار برگزار شد با اشاره به اینکه قرار بود در برنامه پنجم توسعه به سهم 25 درصدی برسیم گفت:بیش از 90 درصد قوانین بخش تعاون در دولت های مختلف اجرایی نشده است.  در هفته ای که گذشت بعد از گذشت بیش از یکسال مجدد،‌رئیس اتاق تعاون ایران در نشست مشترک مدیران اتاق تعاون با معاون پیشگیری از جرم قوه قضائیه گفت: بیش از 90درصد احکام توسعه تعاون اجرا نشده است که در این مقوله نیاز به کمک قوه قضاییه داریم. وی اظهار داشت: بر اساس سیاست‌های اصل 44قرار بود 25 درصد از اقتصاد کشور تا پایان برنامه پنجم توسعه در اختیار بخش تعاون باشد، اما این موضوع محقق نشد و در حال حاضر سهم بخش تعاون با اقتصادی ملی فاصله زیادی دارد. عبدالهی با اشاره به مشکلات سر راه تعاونی‌ها، گفت: اقتصاد در کشور ما دولتی است و دولت اقتصاد را رها نمی‌کند، از این رو بخش‌های غیردولتی فضایی برای سهمشان پیدا نمی‌کنند. 65 تا 70 درصد اقتصاد کشور در اختیار دولت است و از 35 درصد بقیه هم نمی‌توان 25درصد را به تعاون اختصاص داد. همچنین از سویی دیگر شاهد عدم اجرای قوانین مرتبط با توسعه تعاون نیز هستیم. بیش از 90 درصد احکام توسعه تعاون اجرا نشده است. با نمایندگان مجلس به عنوان ناظر بر قوانین جلسات زیادی در این رابطه داشتیم و گفتیم که نمایندگان کوتاهی می‌کنند اما نتیجه‌ای نداشت. ما در این مقوله نیاز به کمک قوه قضائیه داریم. رئیس اتاق تعاون ادامه داد: بخش تعاون در تمام حوزه‌ها حضور دارد ولی به مراتب بیشتر از بخش خصوصی مشکل دارد از این رو موضوع دیگر لزوم ایجاد کارگروه مشترک بین بخش تعاون و قوه قضائیه است. با توجه به حضور نمایندگان اتاق تعاون و قوه قضائیه در تمام شوراهای عالی و ملی، باید از ظرفیت این دو نهاد استفاده شود و این دو نهاد هماهنگی بیشتری با هم داشته باشند. عبدالهی گفت: به طور کلی راه اندازی کارگروه مشترک، راه اندازی شوراهای مشترک و درخواست اجرای سند توسعه بخش تعاون، 3 درخواست ما از قوه قضائیه است. وی با اشاره به مرکز داوری اتاق تعاون، اظهار داشت: بر اساس قانون، 5 سال پیش مرکز داوری در اتاق تعاون ایجاد شد و حال می‌توان با کمک قوه قضائیه این مرکز را توسعه داد. تاکنون پرونده‌های زیادی در این مرکز بررسی و مختومه شده است. انتهای پیام/  
 ترافیک سنگین در جاده چالوس و هراز/ افزایش ۷.۶ درصدی تردد در جاده‌های کشور , سازمان راهداری و حمل‌ونقل جاده‌‌ای از افزایش ۷.۶ درصدی درصدی تردد وسایل نقلیه در محورهای برون‌شهری کشور طی دیروز خبر داد. , به گزارش خبرنگار اقتصادی  خبرگزاری تسنیم، بر اساس تصاویر دریافتی از دوربین‌های نظارتی، سامانه‌های ترددشمار و گشت‌های شعب سازمان راهداری سراسر کشور طی شبانه‌روز گذشته تردد وسایل نقلیه در محورهای برون‌شهری، نسبت به‌روز قبل 7.6 درصد افزایش را نشان می‌دهد. سهم وسایل نقلیه سنگین  16.4 درصد، اوج تردد بین ساعات 18 تا 19 بوده و کمترین تردد بین ساعات 3 تا 4 بامداد صورت گرفته است. در زمان حاضر محور کرج - چالوس حدفاصل درده تا نسا و محدوده کندوان،  آزادراه تهران - شمال حدفاصل تونل شماره 17 تا دوراهی شهرستانک، محور هراز مسیر جنوب به شمال حدفاصل آبعلی تا مشا و حدفاصل منظریه تا پلور دارای ترافیک سنگین  و در محور فیروزکوه و آزادراه قزوین - رشت (رفت و برگشت) تردد روان است.   همچنین در آزادراه کرج - قزوین حدفاصل ساسانی تا مهرویلا ترافیک سنگین، در آزادراه قزوین - کرج حدفاصل ساسانی تا پل فردیس و آزادراه کرج - تهران محدوده های گرمدره و ایران خودرو ترافیک نیمه سنگین است. انتهای پیام/  
 آغاز فروش فوق العاده ایران خودرو از ۴ خرداد , نخستین پیش فروش فوق العاده گروه صنعتی ایران خودرو براساس ضوابط جدید فروش خودرو از روز چهارشنبه هفتم خردادماه آغاز می شود. , به گزارش خبرگزاری تسنیم،  طرح فروش فوق العاده محصولات پرتیراژ ایران خودرو به منظور پاسخگویی به نیاز مشتریان، کنترل بازار و حذف سوداگری و عرضه عادلانه خودرو با موعد تحویل حداکثر سه ماه به اجرا گذاشته می شود.  این طرح از روز چهارشنبه این هفته آغاز می شود و به مدت یک هفته ادامه خواهد داشت. با پایان مهلت یک هفته ای و ثبت نام تمامی متقاضیان، با استفاده از سازو کار قرعه کشی در حضور نهادهای نظارتی، ثبت نام کنندگان نهایی مشخص خواهند شد. طبق تصمیمات اتخاذ شده، پس از گذشت 72 ساعت از اتمام دوره زمانی ثبت نام فهرست اسامی انتخاب شدگان از سایت ایران خودرو و همچنین ارسال پیامک به مشتریان اطلاع رسانی خواهد شد.  مشتریان انتخاب شده ملزم خواهند بود تا ظرف مدت 48 ساعت اقدام به تکمیل وجه از طریق سایت فروش اینترنتی محصولات ایران خودرو کنند. وجوه متقاضیانی که جزو ثبت نام کنندگان نهایی نیستند نیز ظرف مدت 7 روز عودت خواهد شد. تحویل خودرو نیز تا حداکثر سه ماه از زمان تکمیل وجه انجام خواهد شد.  این گزارش می افزاید، در برنامه فروش فوق العاده ایران خودرو به منظور حذف واسطه گران و سودجویان در فرآیند فروش، محدودیت هایی مانند اختصاص یک دستگاه خودرو به هر شماره ملی، عدم خرید خودرو در 36 ماه اخیر از ایران خودرو و سایپا، دارا بودن سن حداقل 18 سال و ارایه گواهینامه رانندگی لحاظ خواهد شد.  از سوی دیگر به منظور حذف دلالان از فرآیند فروش، هیچ گونه سود مشارکتی به وجوه پرداختی تعلق نخواهد گرفت و در صورت عدم مراجعه مشتری به نمایندگی پس از گذشت سه ماه از تحویل، گارانتی خودرو ابطال خواهد شد. در رهن بودن سند خودرو به مدت یک سال از مصوبات فروش فوق العاده است.    پیش ثبت نام از روز یکشنبه 4 خرداد آغاز می شود و ضروری است متقاضیان قبل از ورود به سایت فروش ایران خودرو در روز چهارشنبه هفتم خردادماه، دارای کد کاربری و رمز عبور باشند.  انتهای پیام/
 قیمت های جدید به خودروسازان ابلاغ شد/ فروش های ویژه خودروسازان با قیمت های جدید است , معاون امور صنایع وزارت صمت از ابلاغ دستور العمل قیمت گذاری خودرو به خودروسازان خبر داد. , مهدی صادقی نیارکی معاون امور صنایع وزارت صمت  در گفت وگو با خبرنگار اقتصادی خبرگزاری تسنیم، از ابلاغ دستور العمل قیمت گذاری خودرو به خودروسازان خبر داد و اظهارداشت: چهارشنبه این هفته در جلسه کمیته خودرو این دستور العمل به خودروسازان ابلاغ شد.  وی افزود: براساس این ابلاغیه خودروسازان در فروش های جدید خود موظف به اجرای قیمت های جدید هستند. به گزارش تسنیم، بعد از تعلل بسیارِ ستاد تنظیم بازار در نهایت 23 اردیبهشت ماه مجوز افزایش قیمت انواع خودروهای داخلی صادر شد که براساس آن محصولات ایران خودرو به‌طور متوسط 10 درصد و سایپا 23 درصد افزایش قیمت پیدا کردند. علاوه بر این، قیمت متعارف خودرو در کف بازار نیز همان قیمت تحویل خودرو درب کارخانه به‌اضافه حداکثر 10 درصد تعیین شد.  البته در این جلسه شرایط جدیدی هم برای فروش خودرو به تصویب رسید که در نهایت مصرف کننده واقعی بتواند امکان خرید خودرو را داشته باشد. مطابق این روش های فروش "ثبت نام از کلیه متقاضیان واجد شرایط خودرو بدون محدودیت زمانی و 24 ساعته است که در صورت تکمیل ظرفیت در روش پیش فروش متقاضی امکان خرید در قالب طرح مشارکت در تولید را خواهد داشت. برای ثبت نام 50 درصد قیمت روز مصوب خودرو اخذ می شود و پیش فروش تا 12 ماهه در سقف 60 درصد ظرفیت تولید بدون احتساب سود مشارکت خواهد بود. همچنین مشارکت در تولید 12 تا 24 ماهه در سقف 50 درصد ظرفیت تولید با احتساب سود مشارکت حداقل 6 درصد و مشارکت در تولید 24 تا 36 ماهه در سقف 15 درصد ظرفیت تولید با احتساب سود مشارکت حداکثر 12 درصد خواهد بود. متقاضیان امکان انتخاب روش خرید به صورت پیش فروش یا مشارکت تولید را در مرحله ثبت نام دارا می باشند و خودروسازان مکلف به فروش خودرو به ترتیب اولویت پیش فروش، مشارکت در تولید یکساله و دوساله در خودروهای قابل عرضه می باشند. همچنین ظرفیت تولید قابل فروش با در نظر گرفتن تعهدات معوق و جاری توسط کمیته خودرو محاسبه شود و سود انصراف ، 3 درصد کمتر از سود مشارکت مندرج در قرارداد مشارکت در تولید است".  علاوه بر این رئیس سازمان حمایت مصرف کنندگان و تولیدکنندگان هم اعلام کرد " از این پس نگهداری خودرو در سوله و انبار‌ها و پارکینگ‌ها مشمول تطبیق با شرایط انبارداری خواهد بود به گونه‌ای که اگر فردی خودروی صفری را در انبار یا پارکینگ نگهداری نماید، چنانچه در سامانه انبارداری ثبت نام نکرده باشد، مشمول احتکار و عدم عرضه خواهد بود. مردم می‌توانند در صورت مشاهده هر گونه خودروی صفر در انبار‌ها و پارکینگ‌ها با تماس با شماره 124 و مراکز مربوطه وزارت صنعت، معدن و تجارت موضوع را در میان بگذارند".   تشدید نظارت ها و اعلام مجوز افزایش قیمت ها  اثرات خود را در همان ساعات نخست بر بازار قیمت انواع خودروهای داخلی گذاشت به نحوی که روند کاهشی قیمت ها با گذشت چند روز از انتشار این خبر ادامه داشت. اما با گذشت 9 روز  از این مصوبه عدم ابلاغ لیست جدید قیمت انواع خودرو باعث شده تا خرید و فروش خودرو متوقف شود و همه برای خرید منتظر لیست جدید قیمت ها باشند.  انتهای پیام/
 هپکو به ایمیدرو واگذار می شود , مقرر است علاوه بر تشکیل کمیته انتقال هپکو به ایمیدرو، مجموعه درخواست‌های این وزارتخانه به دولت جهت تداوم و رونق تولید و رفع مشکلات کارگری این شرکت به هیات دولت ارسال شود. , به گزارش خبرگزاری تسنیم،  جلسه بررسی واگذاری هپکو به ایمیدرو، عصر امروز با حضور حسین مدرس خیابانی، سرپرست وزارت صنعت، معدن و تجارت برگزار شد که بر اساس مصوبات آن، مقرر گردید تا کمیته انتقال هپکو به ایمیدرو ایجاد و به صورت مرتب، هر هفته تشکیل جلسه دهد. در این جلسه، گام اجرایی اولیه برای انتقال هپکو به ایمیدرو برداشته شده و مجموعه مصوبات مورد نیاز برای این واگذاری احصا گردید. بر اساس تصمیمات اتخاذ شده در این جلسه مقرر گردید: 1-مقرر شد کمیته انتقال با حضور نمایندگان دستگاههای مرتبط، به صورت مرتب و هفتگی، تشکیل جلسه داده و مباحث بانکی، بیمه‌ای و حسابرسی مرتبط با این واگذاری را مورد بررسی و پایش قرار دهد. 2-نظر به الزام هر گونه واگذاری به تحویل قطعی صورتهای مالی حسابرسی شده، مقرر گردید تا زمان اتمام مراحل حسابرسی، انتقال به صورت موقت به ایمیدرو صورت گیرد. 3-مقرر گردید تا اختیارات لازم به سازمان توسعه و نوسازی معادن و صنایع معدنی ایران داده شود تا این سازمان بتواند از ابزارهای در اختیار خود، هپکو را مدیریت نموده و بخش معدن کشور را از خدمات این شرکت پیشتیبان، برخوردار نماید. 4-مسئول پروژه راه‌اندازی مجدد و رونق تولید هپکو انتخاب شد. 5-بر اساس تصمیمات اتخاذ شده، مقرر گردید تا تمامی ثبت‌سفارش‌ها و فروش تمامی محصولات وارداتی در رنج تولیدات هپکو ممنوع و درخواست توقف اجرای مصوبه هیات دولت برای واردات ماشین‌آلات دست‌دوم به منظور طی مراحل قانونی مورد پیگیری قرار گیرد. 6-به منظور تامین نقدینگی مورد نیاز هپکو مقرر گردید تا پیگیری‌های لازم جهت تخصیص 100 میلیارد تومان منابع ریالی از طریق سیستم بانکی و 100 میلیون دلار منابع ارزی از طریق ایمیدرو برای تامین نیاز ارزی واردات قطعات و ماشین‌آلات مورد نیاز این شرکت صورت گیرد. 7-مقرر گردید تا تمامی واحدهای تحت پوشش ایمیدرو، عملیات خدماتی و تعمیراتی خود را از طریق هپکو انجام دهند. 8-درخواست خروج هپکو از شمول واگذاری‌ها به هیات دولت ارایه گردد. 9- مجوزهای لازم جهت ترک تشریفات مناقصه برای فروش خدمات هپکو از مراجع ذیربط اخذ گردد. گفتنی است، وزارت صنعت، معدن و تجارت در هماهنگی کامل با مجموعه دولت و سازمان خصوصی سازی، تمام تلاش خود را برای واگذاری موفق هپکو به ایمیدرو به کار خواهد بست تا بتوان شاهد رونق این واحد تولیدی و رفع مشکلات کارگری مرتبط با آن باشیم.   انتهای پیام/
 بیانیه نماینده ولی فقیه در وزارت جهاد کشاورزی به مناسبت یوم‌الله قدس و سالروز آزادسازی خرمشهر , تقارن ارزشمند روز جهانی قدس با سالروز فتح خرمشهر نماد صف بندی حق و پیوند عمیق آرمان‌های انقلاب اسلامی است. , به گزارش خبرگزاری تسنیم نماینده ولی فقیه در وزارت جهاد کشاورزی بیان داشت: تقارن روز قدس به عنوان نماد ظلم‌ستیزی و مبارزات ضدصهیونیستی با سوم خرداد، سالروز آزادسازی خرمشهر بیانگر پیوند عمیق و معنادار آرمان قدس شریف با ارزش‌های ناب انقلاب اسلامی است. نماینده ولی فقیه در وزارت جهاد کشاورزی به مناسبت روز قدس و سالروز آزادسازی خرمشهر بیانیه ای صادر کرد. متن بیانیه به شرح زیر است: یوم‌الله قدس روز دمیدن خون تازه در رگ‌های امت اسلامی و برافراشته تر کردن پرچم مبارزه با رژیم صهیونیستی و مقاومت توأم با امید و معنویت تا آزادی فلسطین و محو کامل غاصب قبله اول مسلمین و جرثومه فساد یعنی رژیم جعلی، کودک‌کش و نژادپرست صهیونیستی است. امسال، تقارن ارزشمند روز جهانی قدس، به عنوان نماد ظلم‌ستیزی و مبارزات ضدصهیونیستی امت اسلامی، با سوم خرداد، سالروز آزادسازی خرمشهر در عملیات بیت المقدس و روز مقاومت، ایثار و پیروزی بیانگر پیوند عمیق و معنادار آرمان قدس شریف با ارزش‌های ناب انقلاب اسلامی است. همان گونه که رزمندگان دوران دفاع مقدس با اقتداء به حضرت امام خمینی«ره» و با محوریت رکن رکین ولایت فقیه در سوم خرداد 1361 موفق به خلق حماسه‌ی بی‌بدیل فتح خرمشهر شدند، اینک همان فرزندان انقلاب اسلامی و نسل‌های بعد از آن، با تأسی به روح ایمان، خودباوری و اتکاء به خداوند قادر متعال، تبعیت از فرامین مقام معظم رهبری «مدظله العالی» را سرلوحه کار خویش قرار داده‌اند. نام گذاری آخرین جمعه ماه مبارک رمضان به عنوان روز قدس، یادگار ماندگار و ارزشمند امام خمینی(ره) و یکی از دستاوردهای بزرگ انقلاب اسلامی است، که در وهله نخست تذکر موضوع اشغال فلسطین از سوی صهیونیست های کودک کش و آرمان آزادی قدس شریف، یک وظیفه همگانی است و ملتهای جهان نباید نسبت به این ظلم بی حد و حصر در حق انسانیت بی تفاوت باشند، پس فلسفه حمایت از ملت ستمدیده و آواره فلسطین دارای مبنای انسانی است، انسانیت حکم می کند که از مظلوم دفاع کنیم و در برابر ظالم بایستیم. مطلب حائز اهمیت اینکه، بنیانگذار انقلاب اسلامی حضرت امام خمینی(ره) با اعلام آخرین جمعه ماه مبارک رمضان به نام روز جهانی قدس به دنبال زنده نگه داشتن مسئله مهم فلسطین در بین وجدانهای بیدار جهان بود؛ همانا مردم دنیا نباید موضوع اشغال یک سرزمین و آواره شدن و کشتار وحشیانه مردم آن را به فراموشی بسپارند. روز قدس در حقیقت روز ملتها است، ملتهای آزاده و انسان دوستی که جدا از سیاست دولتهایشان، هرساله حرف دل خود را نسبت به جنایات صهیونیستهای اشغالگر فریاد میزنند. روز جهانی قدس در واقع نماد و نشان دهنده صف بندی حق در برابر باطل است، باید مرز میان حق و یاطل کاملاً روشن شود، بی تردید یکی از دلایل هوشمندانه امام راحل(ره) برای نام گذاری آخرین جمعه ماه رمضان به عنوان روز قدس تحقق این نکته مهم است.  اصل مهم نام گذاری روز جهانی قدس از سوی رهبرکبیر انقلاب اسلامی، حمایت از مجاهدان و مبارزانی دانست که با نثار جان و خون خود از آرمان آزادی سرزمینشان دفاع میکنند؛ مجاهدانی که صهیونیستها، خانه ها و زمین ها و سرزمین آبا و اجدادی آنها را غصب کرده اند، اکنون ما با بزرگداشت روز قدس به هرشکل ممکن، به آنها اعلام می کنیم که حامی و یاور آنها هستیم. روز جهانی قدس، پیوند انقلاب اسلامی ملت بزرگ ایران و انقلاب و انتفاضه ملت مظلوم فلسطین می باشد و معتقدیم انقلاب ما از ابتدا با خیزش انقلابی و مقاومت ملت ستمدیده فلسطین پیوندی مبنایی و ناگسستنی داشته و دارد که در یک مسیر مقدس حرکت میکند. حال باید به این سؤال مهم پاسخ دهیم که مبنای حمایت ما از ملت مظلوم فلسطین چیست؟ اولاً لزوم دفاع از مظلوم؛ آنگونه که رسول گرامی اسلام(ص)، میفرماید: " مَنْ سَمِعَ رجلا ینادی یا لَلْمُسْلِمینَ فَلَمْ یجِبْهُ فَلَیسَ بِمُسْلِمٍ " هرکس بشنود صدای انسانی را که فریاد می‌‏کند، ای مسلمانان به فریاد من برسید، و او را کمک نکند، مسلمان نیست.  اهتمام به امور مسلمین که مورد تأکید پیامبراسلام و دین ما است، عدم سکوت و لزوم ایستادگی در برابر ظالم، کمک به همنوعان صرف نظر از هردین و آیین، جهانی بودن اسلام فارغ از مرزهای جغرافیایی یعنی هرکجا مسلمانی مورد تعرض قرارگیرد وظیفه داریم دست ظالم را قطع کنیم، لزوم دفاع از هویت دینی خود و بیت المقدس به عنوان قبله اول ما و بخش مهمی از تاریخ اسلام، از دلایل و مبانی حمایت ما از ملت مظلوم فلسطین است. دنیا بداند، تا این غده سرطانی صهیونیستی در منطقه باشد، انسان ها و دنیا روی آرامش را نخواهند دید، باید این غده را ریشه کن کنیم؛ ما با یهودیان مشکلی نداریم اما صهیونیست های جنایتکار را دشمن اصلی خود می دانیم، همانا در برابر رژیم جعلی اسرائیل تنها چیزی که مؤثر است مقاومت و مبارزه است و امت بزرگ اسلام باید حمایت از ملت فلسطین را دفاع از اسلام و وظیفه خود بدانند. در روزهای پایانی ماه مبارک رمضان هستیم و امیدواریم تمام عبادات و شب زنده داری مردم و همه انفاق و صدقات و کمک به محرومین در این ماه مورد قبول درگاه حق قرار بگیرد. اینجانب ضمن گرامیداشت یاد وخاطره شهدای عزیز 8 سال دفاع مقدس و شهدای عرصه امنیت و سلامت و پاسداشت شهیدان جبهه مقاومت به ویژه سپهبد شهید حاج قاسم سلیمانی(سید الشهداء مقاومت) ، این روز بزرگ و پیروزی تاریخی فتح خرمشهر و این میراث معنوی ماندگار را به عموم ملت اسلامی و تمامی آزادگان جهان  بویژه تلاشگران و جهادگران عرصه تولید در بخش کشاورزی تبریک و تهنیت نموده و تجدید میثاق خود را با آرمان‌های والای حضرت امام خمینی(ره) وبیعت ناگسستنی با مقام معظم رهبری حضرت امام خامنه‌ای (مد ظله العالی ) و شهدای بزرگوار انقلاب اسلامی و فرج مولای خوبی ها حضرت صاحب الزمان (عج) و سلامتی همه دلسوزان نظام جمهوری اسلامی ایران و رهایی قدس را از خداوند منان مسئلت داریم.   انتهای پیام/
 انگلیس قرارداد خرید ۱۰ میلیون کیت آزمایش کرونا را امضا کرد , وزیر بهداشت انگلیس اعلام کرد که این کشور ۱۰ میلیون کیت آزمایش کرونا را از شرکت سوئیسی «روش» و شرکت آمریکایی «ابوت» خریداری کرده است و آن‌ها را از هفته آینده به کارکنان بخش بهداشت خود تحویل خواهد داد. , به گزارش خبرگزاری تسنیم به نقل از رویترز، مت هنکاک، وزیر بهداشت انگلیس روز گذشته (پنجشنبه) گفت: انگلیس 10 میلیون کیت آزمایش پادتن ویروس کرونا را از شرکت سوئیسی «روش» و شرکت آمریکایی «ابوت» خریداری کرده است و آن‌ها را از هفته آینده به کارکنان بخش بهداشت خود تحویل خواهد داد. کیت‌های آزمایش پادتن کرونا که به عنوان تست‌های سرولوژی نیز شناخته می‌شوند، نشان می‌دهند که چه کسی به این ویروس آلوده شده است، اگرچه هنوز مشخص نیست که وجود پادتن کرونا در بدن شخص، برای وی ایمنی دائمی به همراه دارد یا خیر. هنکاک گفت: ما قراردادهایی را برای خرید بیش از 10 میلیون کیت آزمایش از روش و ابوت و تحویل در ماه‌های آینده امضا کرده ایم. "از هفته آینده شروع خواهیم کرد که این کالاها را به صورت مرحله‌ای تحویل دهیم که در ابتدا به کارکنان بخش بهداشت و درمان و بیماران انجام خواهد شد. انتهای پیام/
 پربارش ترین استان های کشور کجاست؟ , در ۲۴۲ روز ابتدایی سال آبی جاری، پربارش ترین استان کشور، استان گیلان با ثبت ۹۸۶.۷ میلیمتر بارش است. , به گزارش خبرنگار اقتصادی خبرگزاری تسنیم، بر اساس آمار رسمی دفتر مطالعات پایه منابع آب شرکت مدیریت منابع آب ایران، ارتفاع کل ریزش‌های جوی از آغاز سال آبی جاری (اول مهر 98) تا اول خردادماه (242 روز ابتدایی سال آبی جاری) بالغ بر 304.8 میلی‌متر است. این مقدار بارندگی نسبت به میانگین دوره‌های مشابه درازمدت (231.7 میلی‌متر) 32 درصد افزایش و نسبت به دوره مشابه سال آبی گذشته (328 میلی‌متر) کاهشی 7درصدی را نشان می‌دهد. در این مدت پربارش ترین استان کشور، استان گیلان با ثبت 986.7 میلیمتر بارش است. پس از آن، استان های لرستان و مازندران، به ترتیب با ثبت 695.5 میلیمتر و 611.4 میلیمتر بارش در رتبه های دوم و سوم پربارش ترین استان های کشور هستند. انتهای پیام/  
 بازپرداخت وام طرح ملی مسکن ۱۰ ساله شد , مدیر امور اعتباری بانک مسکن از ۱۰ ساله شدن بازپرداخت تسهیلات ۱۰۰ میلیون تومان طرح ملی مسکن خبر داد. , به گزارش گروه اقتصادی خبرگزاری تسنیم، محمدحسن علمداری با اشاره به این‌که بانک مسکن مسئولیت تامین مالی 140 هزار واحد در طرح ملی مسکن را با برنامه‌ریزی برای پرداخت 100 میلیون تومان تسهیلات به هر واحد مسکونی برعهده گرفته است، اظهار کرد: نرخ سود این تسهیلات فعلاً 18 درصد تعیین شده و دوره مشارکت در ساخت به مدت 2 سال و دوره فروش اقساطی نیز 10 ساله تعیین شده است. وی با تاکید بر اینکه پروژه‌های طرح اقدام ملی تولید و عرضه مسکن مشتری محور است افزود: بعد از پذیرش پروژه‌ها در این طرح و معرفی افراد واجد شرایط به بانک مسکن، لازم است مدیریت‌های شعب استانی، مجموعه‌ای از شعب در شهرها را به شکل ویژه برای انجام اقدات این طرح اختصاص دهند. وی ادامه داد: از 140 هزار واحد مسکونی، توافقات و توزیع استانی مربوط به 105 هزار واحد مسکونی با بنیاد مسکن به میزان سهمیه 20  هزار فقره تسهیلات، شرکت عمران شهرهای جدید به میزان سهمیه 30 هزار فقره تسهیلات، ستاد اجرایی فرمان حضرت امام (ره) به میزان سهمیه 25 هزار واحد و همچنین سازمان ملی زمین و مسکن به میزان سهمیه 30 هزار واحد مسکونی انجام شده است. علمداری اهداف حوزه اعتبارات  بانک مسکن در سال 99 را تامین مالی طرح اقدام ملی،‌ افزایش منابع ارزان قیمت، حمایت از ساخت واحدهای مسکونی میان متراژ، افزایش سقف تسهیلات و سقف تقسیط و همچنین افزایش حدود و اختیارات شعب استانی برای افزایش وصول مطالبات و حمایت بیشتر از مشتریان عنوان کرد. به گزارش تسنیم، با توجه به 10 ساله بودن بازپرداخت تسهیلات طرح ملی مسکن مبلغ ماهانه هر قسط در روش ساده یک میلیون و 801 هزار تومان و سود آن 116 میلیون تومان است. در روش بازپرداخت پلکانی مبلغ قسط در سال اول ماهانه یک میلیون و 640 هزار تومان است که در سال دهم به ماهانه 2 میلیون و 140 هزار تومان افزایش می‌یابد. میزان سود تسهیلات در این روش پرداخت حدود 125 میلیون و 500 هزار تومان خواهد بود انتهای پیام/
 شرکت ژاپنی نیسان ۲۰ هزار نفر از کارکنان خود را اخراج می‌کند , رسانه‌های ژاپن امروز (جمعه) اعلام کردند که شرکت خودروسازی نیسان موتور در نظر دارد نیروی کار خود را در سراسر جهان با تمرکز بر اروپا و کشورهای در حال توسعه، به میزان ۲۰ هزار شغل کاهش دهد. , به گزارش خبرگزاری تسنیم، خبرگزاری کیوودو امروز (جمعه) اعلام کرد که شرکت خودروسازی نیسان موتور در نظر دارد نیروی کار خود را در سراسر جهان با تمرکز بر اروپا و کشورهای در حال توسعه، به میزان 20 هزار شغل کاهش دهد. این اخراج‌ها در حالی انتظار می‌رود که نیسان قرار است تا هفته آینده استراتژی به روز شده و میان مدت خود را اعلام کند. این خودروساز در طول سه سال گذشته سود چندانی به دست نیاورده است و پاندمی ویروس کرونا فقط بر فشارهای این شرکت برای تعدیل نیرو و کاهش گردش مالی آن افزوده است. این خودروساز در ژوئیه سال گذشته اعلام کرد که 12 هزار و 500 نفر از کارکنان خود را اخراج خواهد کرد، که تقریباً 10٪ از نیروی کار 140 هزار نفری آن محسوب می‌شود. اگر نیسان این میزان را به رقم بالاتری برساند، می‌تواند به رکورد از دست دادن 20 هزار شغلی که در بحران مالی جهانی در سال 2009 ثبت شد، مجدداً دست یابد. حتی قبل از شیوع ویروس کرونا، فروش و سود نیسان رو به کاهش بود و از دست دادن نقدینگی این شرکت را مجبور کرد تا برنامه توسعه خود را که توسط رئیس برکنار شده خود کارلوس گون دنبال می‌شد، محدود کند. انتهای پیام/
 روز قدس پیام‌آور وحدت امت و حمایت از مردم مظلوم فلسطین است , وزیر راه و شهرسازی در پیامی به مناسبت روز جهانی قدس، این روز را پیام‌آور وحدت امت و حمایت از مردم مظلوم فلسطین خواند. , به گزارش گروه اقتصادی خبرگزاری تسنیم، متن پیام محمد اسلامی به مناسبت روز جهانی قدس به شرح زیر است؛ روز قدس پیام‌آور وحدت امت و حمایت از مردم مظلوم فلسطین است و فریاد مظلومان فلسطین و آرمان آزادی قدس شریف باید در این روز به گوش جهانیان برسد. امروز به مدد الهی، ایستادگی جبهه مقاومت در برابر ظلم و ستم بر بشریت، چهره زشت و اندیشه ناپاک طراحان نظام ناعادلانه جهانی بیش از پیش آشکار شده است که روز قدس و گرامیداشت آن می‌تواند عزت اسلامی، وحدت امت اسلامی و حمایت از حقوق و آرمان فلسطینیان مظلوم را زنده نگه دارد. با توجه به اینکه صحنه حضور و بروز روز جهانی قدس امسال با توجه به شیوع ویروس کرونا فضای مجازی شده است، همچون گذشته و کوبنده‌تر از قبل، همراه با امت ایران اسلامی و با بصیرت جهانی در راستای محکومیت رژیم اشغالگر قدس از هیچ کوششی فروگذار نخواهیم کرد تا روح امام راحل(قدس سره) و شهید قدس، سردار دل‌ها، حاج قاسم سلیمانی شاد باشد. در این روز باشکوه اینجانب، مدیران و کارکنان وزارت راه و شهرسازی اعلام می‌کنیم با تجدید پیمان با آرمان‌های معمار کبیر انقلاب اسلامی(ره) و با شنیدن سخنرانی مقتدای مقتدر و عظیم‌الشأن امت اسلامی، حضرت آیت‌الله العظمی خامنه‌ای(مدظله العالی) آمادگی خود را برای تحقق فرامین معظم له اعلام می‌داریم  و با حضور پر شور مجازی برای انتشار پیام آزادی قدس، تکرار حضور همیشگی در صحنه را باشکوه‌تر و رساتر از گذشته به گوش جهانیان می‌رسانیم. سَیعلَمُ الّذینَ ظَلَموا أَی مَنقَلَبٍ ینقَلِبونَ و آنان که ظلم و ستم کردند به زودی خواهند دانست که به چه کیفرگاهی باز می گردند. (آیه227 سوره شعراء) انتهای پیام/
 ضوابط فروش ۲۵ هزار دستگاه خودرو در ایام عید سعید فطر اعلام شد/ آغاز پیش ثبت نام از یکشنبه آینده , سرپرست وزارت صنعت، معدن و تجارت ضوابط فروش ۲۵ هزار دستگاه خودرو در ایام عید سعید فطر را تشریح کرد. , به گزارش خبرگزاری تسنیم به نقل از شاتا، سرپرست وزارت صنعت، معدن و تجارت با تشریح ضوابط فروش 25 هزار دستگاه خودرو در ایام عید سعید فطر گفت: شرایط خاصی در ضوابط فروش و اولویت‌های تحویل در نظر گرفته شده تا بتوان خودرو را تنها به مصرف‌کنندگان واقعی فروخت و تقاضای کاذب را حذف کرد. حسین مدرس خیابانی در جلسه کمیته خودرو که به منظور بررسی نحوه فروش خودرو در ایام عید سعید فطر برگزار شد، با اشاره به سیاست‌های ابلاغی ریاست محترم جمهوری به وزارت صنعت، معدن و تجارت مبنی بر ساماندهی بازار خودرو گفت: وزارت صنعت، معدن و تجارت در راستای اجرای سیاست‌های دولت، برنامه‌ریزی‌های منسجمی را برای ساماندهی بازار خودرو طراحی کرده که محور اصلی آن افزایش تولید به منظور پاسخگویی بهینه به تقاضای موجود در بازار است، اما در کنار آن، با مجموعه سیاست‌های تعریف شده، نظارت کافی صورت خواهد گرفت تا علاوه بر ساماندهی موضوع ثبت‌نام فروش و تحویل، زمینه برای عرضه مستقیم محصولات به مصرف‌کنندگان واقعی و حذف تقاضای کاذب از بازار خودرو نیز فراهم شود. وی افزود: بر اساس سیاستگذاری‌های وزارت صنعت، معدن و تجارت و هماهنگی‌های به عمل آمده با خودروسازان، فروش ویژه 25 هزار دستگاه خودرو شامل 15 هزار دستگاه خودروهای گروه صنعتی ایران خودرو و 10 هزار دستگاه خودروهای تولیدی گروه خودروسازی سایپا، در ایام عید سعید فطر صورت خواهد پذیرفت. سرپرست وزارت صنعت، معدن و تجارت افزود: در این دوره از فروش‌های خودروسازان، شروط محکمی برای ثبت‌نام کنندگان در نظر گرفته شده که بر اساس آن، ثبت‌نام کنندگان علاوه بر شرایط اختصاصی، باید ظرف 36 ماه گذشته هیچگونه خودرویی خریداری نکرده و پلاک فعال به نام خود نداشته باشند. وی با تاکید بر سیاست وزارت صنعت، معدن و تجارت مبنی بر حذف دلالان از بازار خودرو و توجه ویژه نسبت به فروش خودرو به مصرف‌کنندگان واقعی تصریح کرد: پیش‌ ثبت‌نام و به روز آوری اطلاعات از روز یکشنبه 4 خردادماه به مدت ده روز ادامه خواهد داشت و در نهایت ثبت نام قطعی از طریق سایت فروش خودروسازان به مدت یک هفته ادامه خواهد داشت، ضمن اینکه شرایط سختگیرانه‌ای در ضوابط فروش و اولویت‌های تحویل در نظر گرفته شده تا بتوان خودرو را تنها به مصرف‌کنندگان واقعی فروخت. مدرس خیابانی با بیان اینکه مراحل قرعه کشی با حضور مراجع نظارتی توسط خودروسازان صورت خواهد پذیرفت و اسامی منتخبان در این فرآیند نیز به صورت رسمی منتشر خواهد شد، گفت: ضوابط فروش به گونه‌ای تعیین شده که به هیچ عنوان خریدار خودرو، حق فروش وکالتی را نداشته و خودروی فروخته شده نیز قابل صلح نیست؛ این در حالی است که اگر در هر یک از مراحل فروش، تکمیل وجه، تحویل خودرو و حتی هر بازه زمانی پس از تحویل خودرو مشخص شود که خریدار از ضوابط تعریف شده عدول کرده و سیستم‌های نظارتی تخلفات را کشف نمایند، علاوه بر اینکه امتیاز خودرو از وی سلب خواهد شد، خودروی وی توقیف شده و مطابق با قانون با آن برخورد خواهد شد. وی اظهار داشت: هیچگونه محدودیتی در ثبت نام بر اساس ضوابط وجود ندارد و مردم نگران نباشند، چراکه یک هفته مهلت تعیین شده و می‌توانند در مهلت مقرر، برای ثبت نام مراجعه نمایند، اما تقدم یا تاخر ثبت‌نام هیچگونه تاثیری در فرآیند قرعه‌کشی نخواهد داشت؛ به این معنا که تحویل خودرو بر اساس قرعه‌کشی تصادفی و سایر ضوابطی خواهد بود که کمیته خودرو تعیین خواهد کرد.   مدرس خیابانی گفت: هفت محصول سایپا و چهار محصول ایران خودرو در این فروش حضور خواهند داشت و با نرخ قطعی، محصولات خود را به فروش خواهند رساند؛ ضمن اینکه سند در رهن کارخانه باقی خواهد ماند و در عین حال، فروش وکالتی خودرو نیز متوقف خواهد شد که به این منظور، هماهنگی‌های لازم با قوه قضاییه، دادستانی کل کشور و سازمان ثبت اسناد صورت خواهد پذیرفت. وی اظهار داشت: در عین حال، هر خودروی صفر کیلومتری که در فرآیند فروش تحویل مشتری می‌شود، حداکثر باید ظرف مدت سه ماه برای استفاده از گارانتی به خودروسازان مراجعه نماید؛ در غیر این صورت خودرو مصداق احتکار محسوب شده و برخوردهای قانونی با آن صورت می‌گیرد. مدرس خیابانی گفت: ممکن است وزارت صنعت، معدن و تجارت در مراحل بعدی، اولویت‌بندی‌هایی را نیز برای تحویل خودرو در نظر گیرد. سرپرست وزارت صنعت، معدن و تجارت تاکید کرد: علاوه بر ضوابط فروش که به صورت شفاف در زمان ثبت‌نام بر روی سایت خودروسازان درج شده و متقاضی باید در هر یک از مراحل، ضوابط در نظر گرفته شده برای فروش را در سامانه خوداظهاری نماید. وی اظهار داشت: به موازات فروش، حلقه‌های نظارتی و کنترلی بازار همچنان بدون وقفه و با قدرت بیشتری عمل خواهند کرد و اجازه تخلفات را نخواهند داد، به نحوی که پارکینگ‌های محل نگهداری خودروها تحت کنترل خواهند بود و متخلفان زیر ذره‌بین دستگاههای نظارتی قرار خواهند داشت؛ ضمن اینکه با هماهنگی پلیس راهور ناجا، خودروهای صفر کیلومتر متعلق به خودروسازان حق خروج از کارخانه بدون نصب پلاک را ندارند و به موازات، از تردد خودروهای فاقد پلاک در معابر شهری و محورهای برون شهری نیز جلوگیری به عمل خواهد آمد. انتهای پیام/
 اقتصاد کانادا ۱۵ درصد کوچک می‌شود , بر اساس یک سناریو اقتصاد کانادا در سه ماهه دوم سال جاری میلادی ۱۵ درصد در مقایسه با سه ماهه چهارم ۲۰۱۹ کوچک می‌شود. , به گزارش خبرگزاری تسنیم به نقل از رویترز، استفان پولوز، رئیس بانک مرکزی کانادا روز پنجشنبه با بیان اینکه احتمالاً نرخ بهره بانک‌های این کشور پایین بماند تاکید کرد خسارت‌های ناشی از شیوع ویروس کرونا ممکن است به اندازه‌ای که برخی‌ها می‌ترسند، بد نباشد. به عقیده پولوز که ماه آینده بازنشسته می‌شود، کانادا هنوز در راه تحقق بهترین سناریوی بهبودی اقتصادی است که بانک مرکزی این کشور در ماه آوریل منتشر کرد. در این سناریو اقتصاد کانادا در سه ماهه دوم سال جاری 15 درصد در مقایسه با سه ماهه چهارم 2019 کوچک می‌شود. این بانک مرکزی که هدف تورم دو درصدی را دنبال می‌کند، از زمان بحران کرونا سه بار نرخ بهره را کاهش داده است و به نرخ بی‌سابقه 0.25 درصد رسانده است. پولوز خطاب به خبرنگاران گفت: "ما در دوره‌ای هستیم که به دلایل جمعیتی و رشد اقتصادی، احتمالاً نرخ بهره پایین بماند. من مطمئن نیستم که این نرخ واقعا چقدر پایین بیاید اما می‌دانم که مانند 20 یا 30 سال گذشته نخواهد بود. وی همچنین افزود: «بنابراین بانک‌های مرکزی فضای کمتری برای مانور خواهند داشت.» پولوز همچنین گفت که احساس می‌کند برخی صحبت‌ها در مورد خسارت‌های ناشی از شیوع ویروس کرونا زیاد هم درست نیست. وی در ادامه تاکید کرد که رکود اقتصادی در این کشور بیشتر به دلیل تعطیلی‌ها و قرنطینه است و نه به دلیل عوامل رفتاری. پولوز همچنین افزود که پس از پایان تعطیلی‌های مرتبط با شیوع کرونا، تولید خیلی سریع به وضعیت عادی باز خواهد گشت. انتهای پیام/
 رئیس خانه صنعت: یک کارخانه دار نشان دهید که تسهیلات جدید دولت را گرفته باشد/ چرا فقط وعده می دهید؟ , رئیس خانه صنعت، معدن و تجارت ایران با اعلام اینکه به من یک کارخانه دار نشان دهید که تسهیلات جدید دولت را دریافت کرده باشد، گفت: دولت هیچ اقدامی برای ارائه تسهیلات ارزان به واحدهای تولیدی  آسیب دیده از کرونا انجام نداده است. , عبدالوهاب سهل آبادی در گفت وگو با خبرنگار اقتصادی خبرگزاری تسنیم، با اشاره به اینکه با گذشت 2 ماه از سال جاری دولت هیچ اقدامی برای ارائه تسهیلات ارزان به واحدهای تولیدی  آسیب دیده از کرونا انجام نداده است، اظهارداشت:  آسیب دیدگی شبکه توزیع کمتر از تولیدکنندگان نیست به نحوی که در این چند ماه رسماً هیچ کسب کاری نداشته اند. وی با بیان اینکه دولت اعلام کرده بود کارگران آن دست از واحدهای تولیدی که مجبور به تعطیلی شده اند می توانند برای دریافت بیمه بیکاری اقدام کنند، افزود: متأسفانه هنوز روند ثبت نام کارگران در سامانه دریافت بیمه بیکاری آغاز نشده و آنها بلاتکلیف هستند زیرا هم سابقه بیمه خود را از دست داد و هم نمیتوانند بیمه بیکاری دریافت کنند. رئیس خانه صنعت، معدن و تجارت ایران  گفت: دولت در اوایل شیوع کرونا و تعطیلی اجباری واحدهای تولیدی از پرداخت تسهیلات آنهم با رقم های مختلفی صحبت می کرد اما در مقام اجراء ما هیچ ابلاغیه ای برای پرداخت این تسهیلات به واحدهای تولیدی را ندیده ایم. سهل آبادی با اعلام اینکه به من یک کارخانه دار نشان دهید که تسهیلات جدید دولت را دریافت کرده باشد،  تصریح کرد: در حال حاضر واحدهای تولیدی به سختی مشغول فعالیت هستند و تمام تلاش خود را برای حفظ نیروی انسانی خود انجام می دهند اما از آن طرف دولت نباید به جای کمک فقط وعده دهد. انتهای پیام/ 
 ابلاغیه معاون وزیر اقتصاد به شبکه بانکی کشور در خصوص فروش سهام عدالت+سند , معاون وزیر اقتصاد، سازوکار فروش سهام عدالت از طریق شبکه بانکی را ابلاغ کرد. , به گزارش خبرنگار اقتصادی خبرگزاری تسنیم، عباس معمار نژاد معاون وزیر اقتصاد در مکاتبه‌ای با مدیران بانکهای کشور شرایط فروش سهام عدالت از طریق کارگزاری بانکها را ابلاغ کرد. در این مکاتبه آمده است، ضمن ارسال دستورالعمل عاملیت فروش سهام مورد واگذاری دارندگان سهام عدالت و همچنین فرم اقرار نامه و درخواست فروش سهام عدالت مقتضی است دستور فرمایید نسبت به تمهید مقدمات و زیر ساختهای لازم و اطلاع رسانی حداکثری به کلیه شعب و مشتریان اقدام و از روز سه شنبه 6 خرداد پذیرای متقاضیان باشند.  انتهای پیام/
 پرداخت وام کرونا به کسب‌وکارها از اوایل خرداد/ بازپرداخت تسهیلات از مهرماه , طبق اظهارات مدیرکل سیاست گذاری وتوسعه اشتغال وزارت کار از اوایل خرداد پرداخت وام کرونا به مشاغل آسیب دیده آغاز می شود و بازپرداخت از اوایل مهر ماه خواهد بود. , به گزارش خبرنگار اقتصادی خبرگزاری تسنیم، پرداخت تسهیلات حمایتی به کسب و کارهای آسیب دیده از کرونا از جمله سیاست های وزارت کار در راستای حفظ اشتغال بنگاه‌ها و صیانت از نیروهای کار است و براین اساس امکان بهره مندی از تسهیلات حمایتی کرونا برای 13 رسته شغلی که بیشترین آسیب از شیوع ویروس کرونا را متحمل شده و دارای لیست بیمه در قالب کارفرمایی یا خویش فرمایی هستند، فراهم شده است. بر این اساس کلیه صاحبان واحدهای کسب و کار خصوصی و تعاونی مشمول طرح (کارفرمایی و خویش‌فرمایی) که در رسته‌های 13 گانه مصوب فعال و دارای کد بیمه نزد سازمان تامین اجتماعی هستند به شرط حفظ اشتغال موجود، می توانند تسهیلات مذکور را دریافت کنند. در فرایند ثبت نام و بهره‌مندی واحدهای کسب و کار از تسهیلات حمایتی، وزارت کار با هماهنگی دستگاه‌های اجرایی به یک میلیون واحد اقتصادی آسیب دیده از کرونا که سه میلیون شاغل بیمه شده در آنها مشغول کار بوده‌اند، پیامک ارسال کرده است و کارفرمایان به محض دریافت پیامک بر اساس کد ملی خود وارد سامانه  شدند  و فرایند ثبت‌نام و ارائه مشخصات اولیه را دنبال کردند، پس از این مرحله، اطلاعات ثبت شده به بانکهای عامل ارسال و پرداخت تسهیلات آغاز می‌شود. میزان وثایق برای دریافت این وام به چه صورت است.  برای تسهیلات 12و 16میلیون تومانی ارائه سفته امضای شده متقاضی کفایت می کند.  برای تسهیلات 12تا48میلیون ارائه سفته ومعرفی یک ضامن  به بانک کفایت می کند.   برای دریافت تسهیلات 48تا120 میلیون تومانی ارائه سفته و دو ضامن لازم است.  برای دریافت تسهیلات 120تا180میلیون تومانی به جزسفته باید 3ضامن به بانک معرفی شود . برای دریافت تسهیلات بالاتر از 180میلیون تومان به جای ضامن باید ضمانت های صندوق ضمانت توسعه تعاون به بانک ارائه شود.  مبلغ سفته هایی که دریافت کننده تسهیلات بایدبه بانک ارائه کند معادل یک و نیم برابر اصل و سود تسهیلات است.  علاالدین ازوجی،  مدیرکل سیاست‌گذاری و توسعه اشتغال وزارت کار درباره دریافت تسهیلات به مشاغل آسیب دیده گفت: مبلغ 50 هزار میلیارد تومان به مشاغل آسیب دیده از کرونا تخصیص یافته است و تاکنون 18 هزار کارفرما و فعالان اقتصادی برای دریافت این تسهیلات ثبت نام کرده اند. مدیرکل سیاست‌گذاری و توسعه اشتغال وزارت کار گفت:13 عنوان شغل و فعالیت اقتصادی در سامانه کارا به آدرس kara.mcls.gov.ir بارگزاری شده است و همه صاحبان این مشاغل و زیر مجموعه‌های آن می‌توانند برای دریافت تسهیلات ثبت نام کنند. مدیرکل سیاست‌گذاری و توسعه اشتغال وزارت کار گفت: نزدیک به 3 میلیون شاغل بیمه شده در بیش از یک میلیون واحد اقتصادی آسیب دیده مشغول به کار بوده‌اند که در صورت تأیید اطلاعات و استمرار اشتغال، به ازای هر نفر بیمه شده 12 میلیون تومان وام پرداخت خواهد شد. در واحد‌هایی که به اجبار تعطیل شده باشند این رقم 16 میلیون تومان خواهد بود. وی به دو اصل اساسی برای پرداخت وام به بنگاه‌هایی که از کرونا خسارت دیده اند اشاره کرد و گفت: نیروی کار کارگاه‌های اقتصادی نباید اخراج شده باشند و بیمه بوده باشند. ازوجی زمان پرداخت‌های حمایتی را از اوایل خرداد اعلام کرد و گفت: زمان بازپرداخت آن از اوایل مهرماه آغاز می‌شود و دو سال طول خواهد کشید.  انتهای پیام/
 برگزاری جلسه سرپرست وزارت صمت و خودروسازان برای فروش خودرو در عید فطر , جلسه کمیته خودرو به منظور بررسی دستورالعمل فروش خودرو در ایام عید سعید فطر، با حضور سرپرست وزارت صنعت، معدن و تجارت در حال برگزاری است. , به گزارش خبرگزاری تسنیم، جلسه کمیته خودرو، هم اکنون(جمعه دوم خردادماه) با حضور حسین مدرس خیابانی، سرپرست وزارت صنعت، معدن و تجارت در حال برگزاری است. در این جلسه دستورالعمل و نحوه فروش ویژه خودرو در ایام عید سعید فطر با حضور معاونان وزارت صمت و خودروسازان در حال بررسی است. نحوه فروش خودروسازان در ایام عید سعید فطر، طی اطلاعیه‌های رسمی از سوی وزارت صنعت، معدن و تجارت اطلاع‌رسانی خواهد شد.  انتهای پیام/
 سیاستهای اقتصادی دولت ناسازگار است/ اتخاذ سیاست پولی منفعلانه در شرایط تورمی , یک کارشناس اقتصادی با اشاره به کاهش نرخ بهره بین بانکی به دلیل ایجاد مازاد ذخایر بین بانکی معتقد است، با توجه به شعله ور شدن انتظارات تورمی بایستی این نرخ افزایش می یافت. , به گزارش خبرگزاری تسنیم، نبود سیاست گذاری مشخص و محوری نبودن آنها، بارزترین نکته ای است که در سیاست گذاریهای اقتصادی، مخصوصا در چند مدت اخیر دیده شده است. در واقع هر نهاد و یا حتی اشخاص تصمیمات خود را گرفته و برآیند این تصمیمات و سیاستها به جهت حرکت موازی، به یک دیگر نخواهند رسید. با وجود ناسازگاری مشاهده شده در سیاست ها، شکست آن ها محتمل و قابل پیش بینی است، چرا که اتومبیل اقتصاد ایران یک فرمان و چند راننده دارد که هر کدام از آنها فرمان را در جهت مخالف می‌کشند. به عنوان مثال، کاهش نرخ بهره بین بانکی به محدود 9 تا 12 درصد، حاصل سیاست دولت و یا حتی بانک مرکزی در مداخله در بازار نبوده است؛ بلکه ماحصل رکودی است که با کاهش مبادلات نظام بانکی منجر به ایجاد مازاد ذخایر بین بانکی نسبت به تقاضا شده است.   این در شرایطی است که با توجه به شعله ور شدن انتظارات تورمی، اگر دولت به دنبال اجرای صحیح این سیاست بود، می‌بایست نرخ بهره در بازار بین بانکی را افزایش می‌داد؛ اما آنچه که اتفاق افتاد، نه تنها نرخ بهره بین بانکی افزایش داده نشد بلکه در راستای تاثیرات مخرب آن، به طور منفعلانه ای نرخ سود سپردهها نیز به محدود 15 درصد کاهش پیدا کرد. مشخص است که با کاهش نرخ سود سپردهها، لاجرم پول از بانکها خارج شده ( تبدیل شبه پول به پول ) و این نقدینگی سرگردان پناهی جز فعالیت در مسکن، دلار، طلا و بورس نخواهد داشت. البته نتایج تورمی آن بلافاصله در بازارهای گفته شده خود را نشان داد که مشخصا در مورد بازار بورس، این افزایش قیمتها از این محل کوتاه مدت بوده و نباید به نام حمایت از آن ثبت شود. چنین سیاستهای منفعلانه ای با توجه به رشد روز افزون نقدینگی ( با تکیه بر افزایش حجم پول در گردش ) ضد رونق اقتصادی بوده و خواهد بود.   با توجه به افزایش نقدینگی از محلهای مختلف، بهترین سیاست در دسترس؛ انتشار گسترده اوراق مشارکت و یا اوراق قرضه دولتی خواهد بود. البته برای اجرای این سیاست نیز در بین سیاست گذاران و مسئولان دولتی اجماعی وجود نداشته و زمزمه اجرای آن نیز مخالفتهایی را در پی داشته است. اخیرا در جلسه سران قوا، انتشار اوراق تا سقف 230 هزار میلیارد در دستور کار قرار گرفته است که حتی در صورت اجرا هم، این سیاست انتشار گسترده اوراق نخواهد بود. چرا که این سطح بدهی با نسبت بدهی به تولید ناخالص ملی در سال 96 برابر بوده؛ که اصلا بالا نیست. از طرفی رقم 230 هزار میلیارد، در مقابل اندازه بازار سرمایه که در حدود 4500 هزارمیلیارد بوده، عدد کوچکی محسوب می‌شود.  بنابراین با توجه به نسبتهای نقدینگی و مولفه های کلان ، در مقایسه با سالهای پیش انتشار 230 هزار میلیارد اوراق، انتشار گسترده ای نبوده و اینطور نخواهد بود که تاثیرات مخربی به همراه داشته باشد. البته نتیجه مطلوب آن نیز به نحوه‌ی اجرا و رعایت مکانیسم آن مربوط است. به این ترتیب هرچند که انتشار اوراق و به تبع افزایش نرخ آن سیاست ضد تورمی بوده و به نفع اقتصاد می‌باشد اما شروط همزمانی را نیز می‌طلبد. در واقع لازمه‌ی انتشار اوراق، وجود سیاست نرخ بهره بوده به این صورت که می‌بایست نرخ بهره و یا سود اوراق در کوتاه مدت افزایش پیدا کرده تا بتواند بخشی از نقدینگی که از محل کاهش سود سپردهها آزاد شده را جذب کند. بعد از افزایش نرخ اوراق در کوتاه مدت باید بوسیله عملیات بازار باز نرخ آن کنترل و کاهش یابد.   درواقع نیازی به عملیات بازار باز از همان ابتدا نبوده؛ بلکه می‌بایست پس از انتشار، بازده اوراق افزایش پیدا کرده و بعد از آنکه تورم کنترل و یا کاهشی شد، عملیات بازار باز شروع شود. در چنین شرایطی است که همزمان با تورم نرخ سود اوراق نیز کاهش پیدا خواهد کرد. از این طریق کشور ما همانند بقیه کشورها می‌تواند به نرخهای تورم زیر پنج درصد دست یابد. با وجود امکان و پتانسیل اجرای این مسئله در اقتصاد کشور ما، شناخت کاملی از آن وجود ندارد، از طرفی همانطور که گفته شد عمده دستگاه های سیاستی کشور مخالف افزایش نرخ سود در اقتصاد بوده و  این مسئله، سیاست ها را در تعارض با یک دیگر قرار می‌دهد.  *علی سعدوندی-اقتصاددان انتهای پیام/
 حساس ترین ۱۸ ماه پیش روی اقتصاد جهان و ایران , ریسکهای سه گانه ادامه رکود اقتصادی، ‌گسترش اضطراب اجتماعی ناشی از بیکاری و ادامه محدودیتهای مرزی، بویژه با کشورهای همسایه در ۱۸ ماه پیش رو برای اقتصاد ایران مخاطره آمیز خواهند بود. , به گزارش خبرنگار اقتصادی خبرگزاری تسنیم، مجمع جهانی اقتصاد از 350 متخصص خبره در زمینه ریسک در سراسر جهان خواسته تا بیشترین نگرانیهای احتمالی در مورد ریسک های ناشی از COVID-19 را طی 18 ماه آینده ارزیابی نمایند. ارزیابیهای مجمع جهانی اقتصاد نشان میدهد خطرات اقتصادی در صدر خطرات قرار گرفته است. رکود اقتصادی، بروز ورشکستگیها و عدم موفقیت صنایع در بهبود اختلال ایجاد شده در زنجیره های تامین مهمترین خطرات محسوب میشوند. علاوه بر این، ادامه محدودیت های مرزی برای مردم و تجارت خارجی کشورها تا سال 2021 یکی دیگر از نگرانیهای جدی در 1/5 سال پیش رو در جهان مطرح شده است. افزایش اضطراب اجتماعی ناشی از گسترش و ادامه بیکاری افرادی که در اثر بحران کرونا شغلهای خود را از دست داده یا خواهند داد از خطرات دیگر پیش رو تشخیص داده شده است. به ویژه آن که ممکن است این مشکلات به آسیبهای بین نسلی تبدیل شوند. عباس علوی راد کارشناس اقتصادی معتقد است، در حوزه ریسکهای غیر اقتصادی ناشی از بحران کرونا در افق پیش رو، حملات سایبری با اهمیت تر تشخیص داده شده است. به ویژه آن که با انجام فاصله گذاری اجتماعی، ظرفیتها و ابزارهای دیجیتال در همه ی کشورها به عرصه اقتصاد بدون تماس وارد شده اند که این ممکن است خطرات جرائم سایبری را افزایش دهد. اما در مقابل ریسک های نوظهور و مخاطره آمیز ناشی از کرونا برای اقتصاد جهانی در افق پیش رو، فرصتهای عظیمی نیز قرار دارند. بحران کرونا در ورود فناوری به عرصه های آموزش، کار، تولید و مراقبت به طور بالقوه انقلابی ایجاد کرده است.  به اعتقاد علوی راد، در یک ارزیابی کلی، ریسک های سه گانه ادامه رکود اقتصادی، ‌گسترش اضطراب اجتماعی ناشی از بیکاری و ادامه محدودیت های مرزی، بویژه با کشورهای همسایه در 18 ماه پیش رو برای اقتصاد ایران مخاطره آمیز تر خواهند بود.  البته اقتصاد ایران نیز با همه ی مشکلات ساختاری و خاص خود توانسته و در افق پیش رو هم‌ خواهد توانست همچون اقتصاد جهانی در مقابل ریسکهای مطرح شده از فرصتهای ناشی از بحران کرونا برای فردا بهتر استفاده نماید. چشم انداز خطرات پیش رو، ضرورت تغییر کردن قبل از اینکه خیلی دیر شود را گوش زد میکند و این قلب ماجرا است.  انتهای پیام/
 قیمت کالاها در ژاپن برای اولین بار طی سه سال گذشته نزولی شد , قیمت کالاهای اساسی در ژاپن در ماه آوریل برای اولین بار طی سه سال گذشته کاهش یافت، چرا که قیمت های پایین نفت و اقدامات اتخاذ شده برای قرنطینه درپی شیوع ویروس کرونا خطرات تورم منفی را افزایش داده است. , به گزارش خبرگزاری تسنیم به نقل از رویترز، قیمت کالاهای اساسی در ژاپن در ماه آوریل برای اولین بار طی سه سال گذشته کاهش یافت، چرا که قیمت های پایین نفت و اقدامات اتخاذ شده برای قرنطینه درپی شیوع ویروس کرونا خطرات تورم منفی را افزایش داده است. داده های آماری ماه آوریل درست قبل از آن منتشر شد که بانک مرکزی ژاپن طرح جدیدی را امروز (جمعه) با هدف افزایش وام برای شرکت های کوچک و متوسط آسیب دیده از بیماری کرونا اعلام کرد. نزولی شدن قیمت ها پس از آن رخ داد که شیوع ویروس کرونا منجر به رکود اقتصادی این کشور در سه ماهه اول سال جاری میلادی شده است. این در حالی است که فعالیت تجاری در این کشور به شدت کاهش یافته و موجب شده تا تلاش های بانک مرکزی برای رسیدن به نرخ تورم 2 درصدی ناکام مانده است. بر اساس آمارهای دولتی، شاخص قیمت مصرف کننده در ژاپن که قیمت فرآورده های نفتی را در بر می گیرد اما قیمت محصولات غذایی را شامل نمی شود، 0.2 درصد در یک سال منتهی به ماه آوریل کاهش یافته است. یویچی کوداما، اقتصاددان ارشد در موسسه تحقیقاتی میجی یاسودا می گوید: هنگام پایان شیوع کرونا احتمال دارد تقاضا دوباره تا حدودی به حالت عادی برگردد اما بدون شک قیمتها طی دو ماه آینده باز هم کاهش خواهد یافت. ژاپن نزدیک به دو دهه تا سال 2013 از کاهش قیمت ها و یا به عبارتی تورم منفی رنج برده است. پیش بینی می شود که افت قیمت مصرف کننده در ماه های آینده شدیدتر شود چرا که چشم انداز تاریک اقتصادی این کشور مصرف کنندگان را مجبور می کند هزینه های خود را کمتر کنند. انتهای پیام/  
 مبارزه همزمان صنعت ۲۵ میلیارد دلاری موز دنیا با کرونا و بیماری قارچی , با شیوع همزمان بیماری کرونا و بیماری پژمردگی قارچی، صنعت ۲۵ میلیارد دلاری موز دنیا در معرض نابودی قرار گرفته است. ,  به گزارش خبرگزاری تسنیم به نقل از بلومبرگ، محبوب ترین میوه دنیا دوران سختی را طی می کند. در زمینهای کاشت موز در اکوادور از کارگران خواسته شده لباس‌های محافظ به تن کرده و ابزارهای خود را ضدعفونی کنند.  اقدامات امنیتی به کار گرفته شده در مزارع موز که از کوه های آند تا اقیانوس آرام کشیده شده تنها برای حفاظت از ویروس کرونا نیست. این اقدامات جهت محافظت از ارزشمند ترین محصول دنیا در برابر یک بیماری دیگر در نظر گرفته می‌شود. بیماری که این صنعت 25 میلیارد دلاری را به خطر انداخته است. موز اولین محصول جهانی شده دنیای مدرن است و همچنان بیشترین صادرات را در بین سایر میوه ها در کل دنیا دارد. تجارت موز که 130 سال پیش آغاز شد حالا نمادی قدرتمند از بی‌ثباتی جهانی شدن است. نحوه پاسخگویی و انطباق این محصول نشان دهنده راهی است که برای بازسازی اجماع جهانی در دوره پس از کرونا لازم است. این میوه مغذی تبدیل به مصرف روزانه همه مردم دنیا شده است به طوری که به راحتی می‌توان از مسائل اجتماعی و سیاسی گذشت  تااین میوه به سوپرمارکتهای تمام دنیا راه یابد. موز در جنوب رشد کرده و به سوپرمارکت‌های شمال کره زمین فرستاده میشود. تمام زنجیره های عرضه ای که در قرن 19 ایجاد شده هنوز هم کاربردی هستند. با شیوع ویروس کرونا در سراسر جهان، بیماری پژمردگی قارچی موز هم در سراسر جهان شایع می‌شود. این بیماری که اولین بار دو دهه پیش در تایوان شناسایی شد حالا در سراسر آسیا خاورمیانه و آفریقا منتشر شده و اواخر سال گذشته میلادی به آمریکای لاتین هم رسید و ردی از آن در کلمبیا پیدا شد.  طبق گزارش فائو، سازمان خواروبار و کشاورزی وابسته به سازمان ملل، این بیماری از جمله مخرب ترین بیماری های شایع بین گیاهان است و برای جلوگیری از گسترش آن قرنطینه مزارع توصیه می شود و مانند ویروس کرونا هیچ درمانی ندارد. در صورت آلوده شدن خاک امیدی برای از بین بردن آن نیست و تنها راه حل، ترک زمین انتخاب یک زمینه کشاورزی دیگر است. با شیوع همزمان بیماری کرونا و این بیماری گیاهی، صنعت موز در نقطه حساسی قرار گرفته است.  اکوادور به عنوان بزرگترین صادرکننده موز دنیا مرکز شیوع این بیماری است. این کشور آمریکای لاتین حدود یک سوم 20 میلیون تن موز صادر شده در سراسر جهان در سال گذشته را بر عهده داشت. اهمیت این میوه برای اکوادور بیشتر از صنعت نفت است و سال گذشته 3.2 میلیارد دلار معادل 3 درصد اقتصاد این کشور را تشکیل داد.  به گفته فائو، این بحران بسیار متفاوت خواهد بود و مانند ویروس کرونا شیوه های جدیدی از تولید و مصرف را ایجاد خواهد کرد احتمالاً صنعت موج را تغییر خواهد بود. فائو این بیماری را یک فاجعه برای دنیا می داند ولی شاید نقطه روشنی باشد برای انسان که به راه های جدیدی بیندیشد. انتهای پیام/126  
 تولید اولیه گاز از فاز ۱۱ پارس جنوبی در ماه پایانی فعالیت دولت , طبق گفته وزیر نفت و در صورت اجرایی شدن برنامه فعلی وزارت نفت، در ماه پایانی فعالیت دولت دوازدهم در تابستان سال ۱۴۰۰، شاهد آغاز تولید گاز از فاز ۱۱ پارس جنوبی که یک فاز مرزی و تنها فاز توسعه نیافته این میدان مشترک گازی است، خواهیم بود. , به گزارش خبرنگار اقتصادی خبرگزاری تسنیم، تیرماه 96 قرارداد طرح توسعه فاز 11 پارس جنوبی به ارزش 4 میلیارد و 800 میلیون دلار با حضور بیژن زنگنه، وزیر نفت، میان شرکت ملی نفت ایران و کنسرسیومی متشکل از شرکت‌‌های توتال فرانسه، شرکت ملی نفت چین (CNPC) و شرکت پتروپارس به امضا رسید. توتال رهبری کنسرسیوم پروژه توسعه فاز ١١ پارس جنوبی را بر عهده داشت و سهم این شرکت فرانسوی در این کنسرسیوم 50.1 درصد، سهم شرکت چینی CNPC به میزان 30 درصد و سهم شرکت پتروپارس 19.9 درصد تعیین شد. طبق زمان‌بندی اولیه، قرار بود 40 ماه بعد از امضای قرارداد، تولید گاز از میدان فاز 11 پارس جنوبی آغاز شود. به عبارتی، در صورت اجرایی شدن این قرارداد و عدم بدعهدی توتال و CNPC، پاییز امسال شاهد آغاز تولید گاز از فاز 11 پارس جنوبی بودیم. اما این قرارداد اجرایی نشد و با بیش از دو سال معطل ماندن توسط این دو شرکت فرانسوی و چینی، در نهایت فاز 11 برای توسعه به دست متخصصان داخلی سپرده شد. روز گذشته عملیات نصب نخستین جکت این فاز آغاز شد و وزیر نفت در این مراسم اذعان داشت: " با نصب این جکت که ارزش آن 25 میلیون دلار است امکان حفاری 12 حلقه چاه تولیدی فراهم می‌شود که حفاری پنج حلقه چاه در مرحله نخست برنامه‌ریزی شده است؛ با نصب این جکت و حفاری پنج حلقه چاه امکان برداشت روزانه 14 میلیون مترمکعب از این فاز ظرف 14 ماه آینده میسر می‌شود." در واقع در صورت اجرایی شدن این برنامه، در ماه پایانی فعالیت دولت دوازدهم در تابستان سال 1400، شاهد آغاز تولید گاز از فاز 11 پارس جنوبی که یک فاز مرزی و تنها فاز توسعه نیافته این میدان مشترک گازی است، خواهیم بود. انتهای پیام/
 قیمت جدید ۷ محصول سایپا اعلام شد , قیمت جدید ۷ محصول شرکت سایپا برای فروش فوق العاده ۴ خردادماه اعلام شد. , به گزارش خبرنگار اقتصادی خبرگزاری تسنیم، براساس دستورالعمل قیمت گذاری خودرو امروز قیمت 7 محصول شرکت سایپا برای فروش فوق العاده 4 خردادماه اعلام شد. بر این اساس قیمت 5 محصول سایپا به شرح زیر است: تیبا sx رینگ فولادی به قیمت  54 میلیون و 400 تومان  تیبا ex رینگ فولادی 60 میلیون و 620 هزار تومان ساینا sx رینگ فولادی 61 میلیون و 240 هزار تومان سایپا 151 se وانت 48 میلیون و 540 هزار تومان  151 آپشنال رینگ آلومینیوم وانت 69 میلیون و 430 هزار تومان  به گزارش تسنیم، عباس قاسمی درباره این طرح فروش که با ابلاغ وزارت صمت و سیستم جدید ستاد تنظیم بازار اجرا می شود، اظهار کرد: براساس این روش و سازوکار، هیچ تفاوتی بین فردی که روز اول ثبت نام می‌کند با کسی که روز آخر مراحل ثبت‌نام را انجام می‌دهد، وجود ندارد و شانس همه براساس قرعه‌کشی یکسان است. وی تاکید کرد: در گذشته "زمان ثبت نام" برای متقاضیان اهمیت قابل توجهی داشت ولی در طرح جدید وزارت صمت و ستاد تنظیم بازار، دیگر قیدِ زمان وجود ندارد و فروش خودرو در قالب قرعه‌کشی نهایی می شود. معاون مهندسی سازمان سایپا افزود: مدت زمان ثبت نام قبل از قرعه کشی 10 روز تعیین شده که سه روز اول فقط احراز هویت و هفت روز بعدی واریز وجه به میزان 50 درصد قیمت مصوب خودرو است که البته در هفت روز دوم امکان توامان احراز هویت و واریز وجه وجود دارد. قاسمی افزود: متقاضیان خرید خودرو یک هفته برای ثبت نام فرصت دارند که امیدواریم در این شرایط ورودی کاربران به سایت متعادل باشد و مشکلات قبلی برای ثبت‌نام مشتریان ایجاد نشود.  معاون مهندسی سازمان و سیستم های گروه سایپا اظهار کرد: در اجرای این طرح ابتدا متقاضیان ثبت نام خودرو به وب سایت رسمی فروش محصولات گروه خودروسازی سایپا به آدرس www.saipacorp.com مراجعه کرده و با درج مشخصات کامل و طی کردن مراحل پیش ثبت نام، نام کاربری و رمز ورود به سامانه را دریافت می‌کنند. قاسمی با بیان اینکه سامانه "امتا" به صورت آنلاین ثبت نام های انجام شده را راستی آزمایی می‌کند، افزود: پس از این مرحله، متقاضیان یک هفته فرصت دارند تا 50 درصد از مبلغ خودرو مورد نظر خود را به حساب شرکت واریز کنند. پس از یک هفته روند ثبت‌نام متوقف می‌شود و قرعه‌کشی برای تخصیص خودرو به مشتریان با حضور نمایندگانی از سازمان‌های ذی‌ربط و نهادهای نظارتی انجام خواهد شد. وی با اشاره به اینکه اسامی منتخبین قرعه‌کشی به صورت عمومی اعلام خواهد شد، افزود: مبلغ پرداختی کسانی که در قرعه‌کشی انتخاب نشده‌اند، طی هفت روز کاری پس از اعلام نتایج به حساب آنها بازگردانده می‌شود. معاون مهندسی سازمان و سیستم های گروه سایپا ادامه داد: در سیستم فروش فوق‌العاده جدید که از سوی وزارت صنعت، معدن و تجارت با همکاری خودروسازان طراحی و اجرا شده، نقش واسطه‌ها و ودلالان کمرنگ می شود، از این رو افرادی می‌توانند در این طرح شرکت کنند که شرایط لازم را داشته باشند. قاسمی درباره شرایط ثبت‌نام‌کنندگان خودرو نیز اظهارداشت: با هر کد ملی فقط امکان ثبت نام و خرید یک دستگاه خودرو مجاز است، در غیر این صورت قرارداد از سوی خودروساز به صورت یک طرفه، لغو می‌شود. همچنین مشتریانی که در 36 ماه اخیر اقدام به خرید خودرو از سایپا یا ایران‌خودرو کرده‌اند، مجاز به ثبت‌نام نیستند. وی با بیان اینکه خریدار خودرو نباید پلاک انتظامی فعال داشته باشد، ادامه داد: دارا بودن گواهینامه رانندگی و سن بالای 18 سال هم برای ثبت‌نام خودرو الزامی است. قاسمی در پایان در ضمن اینکه از مردم خواست از مراجعه مستقیم به سامانه امتا خودداری کرده و همه مراحل را از سایت رسمی سایپا انجام دهند، تاکید کرد: کد ملی، شماره تلفن همراه، مشخصات حساب بانکی و... همه باید متعلق به شخص ثبت‌نام‌کننده باشد و مشتریان باید در ثبت شماره شبا خود در سایت فروش دقت نمایند، چرا که مسئولیت ورود شماره شبا به صورت اشتباه و در نهایت برگشت پول به حساب فرد دیگر بر عهده ثبت‌نام‌کننده است.  انتهای پیام/
 قیمت جدید ۴ محصول ایران خودرو اعلام شد , قیمت جدید ۴ محصول ایران برای فروش فوق العاده اعلام شد. , به گزارش خبرنگار اقتصادی خبرگزاری تسنیم، فردا 4 خرداد ماه طرح فروش فوق العاده محصولات پرتیراژ ایران خودرو به منظور پاسخگویی به نیاز مشتریان، کنترل بازار و حذف سوداگری و عرضه عادلانه خودرو با موعد تحویل حداکثر سه ماه آغاز خواهد شد.    اجرای این طرح به مدت یک هفته ادامه خواهد داشت. با پایان مهلت یک هفته ای و ثبت نام تمامی متقاضیان، با استفاده از سازو کار قرعه کشی در حضور نهادهای نظارتی، ثبت نام کنندگان نهایی مشخص خواهند شد. طبق تصمیمات اتخاذ شده، پس از گذشت 72 ساعت از اتمام دوره زمانی ثبت نام فهرست اسامی انتخاب شدگان از سایت ایران خودرو و همچنین ارسال پیامک به مشتریان اطلاع رسانی خواهد شد. مشتریان انتخاب شده ملزم خواهند بود تا ظرف مدت 48 ساعت اقدام به تکمیل وجه از طریق سایت فروش اینترنتی محصولات ایران خودرو کنند. وجوه متقاضیانی که جزو ثبت نام کنندگان نهایی نیستند نیز ظرف مدت 7 روز عودت خواهد شد. تحویل خودرو نیز تا حداکثر سه ماه از زمان تکمیل وجه انجام خواهد شد. این گزارش می افزاید، در برنامه فروش فوق العاده ایران خودرو به منظور حذف واسطه گران و سودجویان در فرآیند فروش، محدودیت هایی مانند اختصاص یک دستگاه خودرو به هر شماره ملی، عدم خرید خودرو در 36 ماه اخیر از ایران خودرو و سایپا، دارا بودن سن حداقل 18 سال و ارایه گواهینامه رانندگی لحاظ خواهد شد. از سوی دیگر به منظور حذف دلالان از فرآیند فروش، هیچ گونه سود مشارکتی به وجوه پرداختی تعلق نخواهد گرفت و در صورت عدم مراجعه مشتری به نمایندگی پس از گذشت سه ماه از تحویل، گارانتی خودرو ابطال خواهد شد. در رهن بودن سند خودرو به مدت یک سال از مصوبات فروش فوق العاده است.   پیش ثبت نام از روز یکشنبه 4 خرداد آغاز می شود و ضروری است متقاضیان قبل از ورود به سایت فروش ایران خودرو در روز چهارشنبه هفتم خردادماه، دارای کد کاربری و رمز عبور باشند.  در طرح فروش فوق العاده ایران خودرو  قیمت قطعی بوده و موعد تحویـل حـداکثر 3 ماهه خواهد بود و وجه خودرو در دو مرحله دریافت خواهد شد. *امکان دسترسی به راهنمای جامع ثبت نام و یا تنظیم کلمه عبور،در صـفحه اول سـایت فـروش اینترنتـی در بخش اطلاعیه ها وجود دارد. *شماره کارت یا حساب بانکی که وجه ثبت نام خودرو به حساب شرکت واریز می گردد، الزاما" مـی بایسـت متعلق به شخص متقاضی باشد. "ثبت نام فقط در منزل و از طریق سایت شرکت ایران خودرو امکان پذیر است" علاوه بر این مشتریانی که دارای پلاک انتظامی فعال(به نام خود) باشند امکان ثبت نام را ندارند. تنظیم صلحنامه امکانپذیر نمی باشد. سند خودرو به مدت یک سال در رهن شرکت ایران خودرو باقی می ماند بدیهی است امکان فک رهن قبل از یکسال مقدور نمی باشد انتهای پیام/
 مکاتبات اعتراض آمیز دریانوردان ایران در پی تهدید ۵ نفتکش ایرانی , دبیر انجمن صنفی دریانوردان ایران با بیان اینکه دریانوردی ایمن حق همه دریانوردان در جهان است، گفت: مکاتبات اعتراض آمیزی از سوی انجمن صنفی دریانوردان ایران به سازمان بین المللی دریانوردی و فدراسیون بین المللی حمل و نقل صورت گرفته است. , به گزارش خبرگزاری تسنیم به نقل از سازمان بنادر و دریانوردی؛ سامان رضایی، در پی تهدید خصمانه دولت آمریکا علیه پنج نفتکش ایرانی عازم ونزوئلا، افزود: در روز‌های گذشته انجمن صنفی دریانوردان، رایزنی و تماس‌هایی با اتحادیه‌ها و سازمان‌های بین المللی از جمله سازمان بین المللی دریانوردی (IMO)، فدراسیون بین المللی حمل و نقل ITF و اتحادیه‌های مختلف از جمله اتحادیه برزیل و ونزوئلا از جهت مسائل صنفی و فارغ از مسائل سیاسی طرح موضوع کردیم که ایمنی دریانوردان از سوی دولت آمریکا تهدید شده است. وی افزود: دریانوردی ایمن حق همه دریانوردان دنیا است و مبادله تجاری صورت گرفته بین ایران و ونزوئلا حتی بر خلاف تحریم‌های اعمال شده از سوی آمریکایی‌ها نیست. دبیر انجمن صنفی دریانوردان ایران با تاکید بر اینکه اقدام آمریکایی‌ها از نظر تجاری، حقوق بین الملل و حقوق صنفی زیر سوال است، گفت: انجمن صنفی دریانوردان بر اساس وظیفه صنفی خود و نگرانی به وجود آمده برای خانواده‌های دریانوردان که ناشی از تهدید‌های صورت گرفته وارد عمل شده است. رضایی تاکید کرد: در مکاتبات صورت گرفته ضمن تاکید بر رعایت حق دریانوردی ایمن برای همه دریانوردان، از مواضع خصمانه و غیر متعارف دولت آمریکا و تهدید ایمنی دریانوردان و خدمه 5 نفتکش ایرانی، ابراز نگرانی شدید کردیم و خواستار اجماع عمومی و برخورد پیشگیرانه شدیم. انتهای پیام/
 برخلاف کشورهای غربی حتی یک فیلم از خالی شدن قفسه‌ فروشگاه‌ها در زمان کرونا نداریم , رییس هیات مدیره تعاونی تولیدکنندگان موادغذایی گفت: برخلاف فیلم های که از هجوم مردم به فروشگاه ها در زمان شیوع کرونا در کشورهای به اصطلاح پیشرفته مشاده می‌شود در این حتی یک فیم در این ارتباط منشر نشده و قفسه فروشگاه ها مملو از کالا است. , به گزارش خبرنگار اقتصادی خبرگزاری تسنیم مهدی کریمی تفرشی رییس هیات مدیره تعاونی تولیدکنندگان موادغذایی در نشست خبری اظهار کرد: در حالی که در کشور های پیشرفته دنیا مشاهده می شود که مردم برای تامین مایحتاج عمومی خود با مشکل مواجه هستند و فیلم های آن در شبکه های اجتماعی به کرات  منتشر شده است اما در کشورمان مشکلی برای تامین نیاز مردم وجود ندارد. وی افزود: در حال حاضر نیز قفسه فروشگاه های کشور مملو از کالاهای اساسی و مورد نیاز مردم است و تولید کنندگان ما به درخواست های مصرف کنندگان پاسخ داده اند و حتی یک فیلم مانند فیلم های که در کشورهای پیشرفته اروپایی و آمریکایی درباره هجوم مردم به فروشگاه ها و تخلیه قفسه فروشگاه ها مشاهده می شود وجود ندارد که این امر نشان دهنده فرهنگ والای مردم و تلاش کارگران،کشاورزان و تلاش تولید کنندگان کشورمان است. رئیس خانه صنعت و معدن جوانان ایران ادامه داد:  با این وجود باید اذعان داشت که در حال حاضر بحران کرونا تمام کسب و کارها را در دنیا تحت تاثیر قرار داده و برای رفع مشکلات آن نیازمند تصمیم های جهانی  هستیم.  وی تصریح کرد: ایران چهل ساله زیر فشارهای استکبار قرار دارد و در دوره های مختلف این فشارها افزایش پیدا کرده و امروز تنها راهکار مقابله با تحریم ها پیروی از الگوی اقتصاد مقاومتی و استفاده از جوانان تحصیلکرده است. وی با بیان اینکه ایران شرکت دانش بنیان فراوانی دارد که می توانند موتور تقویت صنعت باشد اظهار داشت: ایران سالانه بیش از 120 هزار تن مواد غذایی تولید می کند که 30 درصد آن به ضایعات تبدیل می شود و از طرف دیگر نیمی از زمین های کشاورزی بایر هستند که برای رونق این بخش نیازمند مدیریت جهادی و ملی هستیم     سفیر حسن نیت سازمان ملل متحد برای عبور از بحران قرن، تصریح کرد: در حال حاضر ایران توانسته در تولید کیت های کرونا موفقیت های خوبی کسب کند و صادرات به کشورهای مختلف را آغاز کرده در حال حاضر آمادگی همکاری با کشورهای مختلف برای انتقال تجربیات هستیم. وی افزود: در چند ماه گذشته سطح تجارت کاهش یافته بود اما  روند رو به رشد آن آغاز شده است. بنابراین گزارش همچنین در این مراسم اعلام شد کریمی تفرشی به عنوان نماینده سفیر حسن نیت بحران قرن جهان انتخاب شده است، در این پروژه بین المللی سازمان ملل متحد، سازمان تجارت جهانی، سازمان همکاری اقتصادی اکو، نهضت بین المللی صلیب سرخ و هلال احمر همکاری دارند. انتهای پیام/
 واکنش وزارت کشاورزی به تولید بیش از اندازه پیاز: کشاورزان خود خارج از الگو کاشته‌اند , مدیرکل دفتر محصولات علوفه‌ای و جالیزی وزارت جهاد کشاورزی گفت: افزایش تولید پیاز خارج از برنامه و عدم رعایت الگوی کشت بویژه در منطقه جنوب استان کرمان عامل اصلی افت قیمت پیاز است اما با این حال هیچگونه دفن محصول در کشور صورت نگرفته است. , وی اظهار داشت: در 10 سال گذشته به خصوص سالهای 89، 90 و 94 با توجه به مازاد تولید، خرید تضمینی انجام شده است.   مدیرکل دفتر محصولات علوفه‌ای و جالیزی وزارت جهاد کشاورزی تصریح کرد: امسال در منطقه جنوب استان کرمان برنامه کشت رعایت نشده و به طور تقریبی سطح زیرکشت آن منطقه دو برابر برنامه ابلاغی بوده که در نهایت موجب افت قیمت این محصول شده است. وی با بیان اینکه میانگین قیمت تمام شده هر کیلوگرم پیاز برای تولیدکنندگان در کشور نزدیک 700 تومان است، گفت: اکنون حداقل قیمت هر کیلوگرم پیاز درشت سر مزرعه که متقاضی کمتری دارد با قیمتی بین  800 تا 900 تومان  خریداری می‌شود که حداقل 200 تومان برای تولیدکنندگان سود دارد. اصغری افزود: در حالی که پیازهای سایز متوسط و کوچک با نرخی بالاتر از یک هزار و 500 تومان در مزارع خریداری می‌شود. اصغری متوسط سطح زیرکشت سالیانه پیاز را حدود 55 هزار هکتار با تولید حدود دو میلیون و 500 هزار تن محصول برآورد کرد و اظهار داشت: در سال زراعی گذشته (98 - 97) دو میلیون و 700 هزارتن پیاز در کشور تولید شده است. وی ادامه داد: برنامه تولید برای سال زراعی جاری ( 99- 98) دو میلیون و 600 هزارتن به استان‌ها ابلاغ شده است. مدیرکل دفتر محصولات علوفه ای و جالیزی وزارت جهاد کشاورزی تصریح کرد: اکنون استان‌های مهم تولیدکننده اصفهان، آذربایجان شرقی، آذربایجان غربی، خراسان رضوی، جنوب کرمان، هرمزگان و زنجان است. اصغری اظهار داشت: پیاز تولیدی منطقه جنوب کرمان سال گذشته 416 هزارتن بود که امسال به بیش از 550 هزارتن افزایش یافته است. وی متوسط صادرات پنجساله محصول پیاز را  261 هزار و 400  تن به ارزش 83 میلیون دلار برشمرد و افزود: سال 97 صادرات پیاز نزدیک 342 هزار تن به ارزش 124.8 میلیون دلار، سال 98 حدود  395 هزار تن به ارزش 108 میلیون دلار بود که نشان می‌دهد جهش قابل توجهی در امر صادرات صورت گرفته است.   انتهای پیام/
 خریداران فروش فوق العاده خودروهای سایپا بخوانند , معاون مهندسی سازمان و سیستم های گروه خودروسازی سایپا گفت: به مناسبت عید سعید فطر، طرح فروش فوق‌العاده هفت محصول گروه خودروسازی سایپا اجرا می‌شود. , به گزارش خبرگزاری تسنیم، عباس قاسمی درباره این طرح فروش که با ابلاغ وزارت صمت و سیستم جدید ستاد تنظیم بازار اجرا می شود، اظهار کرد: با برگزاری جلسات تخصصی در کمیته خودرو، مصوب شد که سایپا در طرح فروش فوق العاده 10هزار محصول خود را به فروش برساند. قاسمی با بیان اینکه شفافیت در فرآیندها و عدالت در عرضه محصول، راهبرد جدید گروه سایپا است، افزود: بر اساس این روش و سازوکار، هیچ تفاوتی بین فردی که روز اول ثبت نام می‌کند با کسی که روز آخر مراحل ثبت‌نام را انجام می‌دهد، وجود ندارد و شانس همه براساس قرعه‌کشی یکسان است. وی تاکید کرد: در گذشته "زمان ثبت نام" برای متقاضیان اهمیت قابل توجهی داشت ولی در طرح جدید وزارت صمت و ستاد تنظیم بازار، دیگر قیدِ زمان وجود ندارد و فروش خودرو در قالب قرعه‌کشی نهایی می شود. معاون مهندسی سازمان سایپا افزود: مدت زمان ثبت نام قبل از قرعه کشی 10 روز تعیین شده که سه روز اول فقط احراز هویت و هفت روز بعدی واریز وجه به میزان 50 درصد قیمت مصوب خودرو است که البته در هفت روز دوم امکان توامان احراز هویت و واریز وجه وجود دارد. قاسمی افزود: متقاضیان خرید خودرو یک هفته برای ثبت نام فرصت دارند که امیدواریم در این شرایط ورودی کاربران به سایت متعادل باشد و مشکلات قبلی برای ثبت‌نام مشتریان ایجاد نشود. معاون مهندسی سازمان و سیستم های گروه سایپا اظهار کرد: در اجرای این طرح ابتدا متقاضیان ثبت نام خودرو به وب سایت رسمی فروش محصولات گروه خودروسازی سایپا به آدرس www.saipacorp.com مراجعه کرده و با درج مشخصات کامل و طی کردن مراحل پیش ثبت نام، نام کاربری و رمز ورود به سامانه را دریافت می‌کنند. قاسمی با بیان اینکه سامانه "امتا" به صورت آنلاین ثبت نام های انجام شده را راستی آزمایی می‌کند، افزود: پس از این مرحله، متقاضیان یک هفته فرصت دارند تا 50 درصد از مبلغ خودرو مورد نظر خود را به حساب شرکت واریز کنند. پس از یک هفته روند ثبت‌نام متوقف می‌شود و قرعه‌کشی برای تخصیص خودرو به مشتریان با حضور نمایندگانی از سازمان‌های ذی‌ربط و نهادهای نظارتی انجام خواهد شد. وی با اشاره به اینکه اسامی منتخبین قرعه‌کشی به صورت عمومی اعلام خواهد شد، افزود: مبلغ پرداختی کسانی که در قرعه‌کشی انتخاب نشده‌اند، طی هفت روز کاری پس از اعلام نتایج به حساب آنها بازگردانده می‌شود. معاون مهندسی سازمان و سیستم های گروه سایپا ادامه داد: در سیستم فروش فوق‌العاده جدید که از سوی وزارت صنعت، معدن و تجارت با همکاری خودروسازان طراحی و اجرا شده، نقش واسطه‌ها و ودلالان کمرنگ می شود، از این رو افرادی می‌توانند در این طرح شرکت کنند که شرایط لازم را داشته باشند. قاسمی درباره شرایط ثبت‌نام‌کنندگان خودرو نیز اظهارداشت: با هر کد ملی فقط امکان ثبت نام و خرید یک دستگاه خودرو مجاز است، در غیر این صورت قرارداد از سوی خودروساز به صورت یک طرفه، لغو می‌شود. همچنین مشتریانی که در 36 ماه اخیر اقدام به خرید خودرو از سایپا یا ایران‌خودرو کرده‌اند، مجاز به ثبت‌نام نیستند. وی با بیان اینکه خریدار خودرو نباید پلاک انتظامی فعال داشته باشد، ادامه داد: دارا بودن گواهینامه رانندگی و سن بالای 18 سال هم برای ثبت‌نام خودرو الزامی است. قاسمی در پایان در ضمن اینکه از مردم خواست از مراجعه مستقیم به سامانه امتا خودداری کرده و همه مراحل را از سایت رسمی سایپا انجام دهند، تاکید کرد: کد ملی، شماره تلفن همراه، مشخصات حساب بانکی و... همه باید متعلق به شخص ثبت‌نام‌کننده باشد و مشتریان باید در ثبت شماره شبا خود در سایت فروش دقت نمایند، چرا که مسئولیت ورود شماره شبا به صورت اشتباه و در نهایت برگشت پول به حساب فرد دیگر بر عهده ثبت‌نام‌کننده است. انتهای پیام/
 ضرر ۲۰ میلیارد دلاری ۱۲ شرکت برتر نفتی جهان با شیوع کرونا , بر اساس یک بررسی انجام شده از نتایج مالی ۱۲ شرکت بزرگ نفتی جهان، این شرکت ها در دوره سه ماهه اول سال جاری میلادی با شیوع کرونا متحمل ضرر خالص ۲۰.۶ میلیارد دلاری شده اند. , به گزارش خبرگزاری تسنیم به نقل از اویل پرایس، بر اساس یک بررسی انجام شده از نتایج مالی 12 شرکت بزرگ نفتی جهان، این شرکت ها در دوره سه ماهه اول سال جاری میلادی متحمل ضرر خالص 20.6 میلیارد دلاری شده اند. این در حالی است که این شرکت های نفتی برای دوره مشابه سال 2019 درآمد خالص 23.4 میلیارد دلاری را ثبت کرده بودند. در این بررسی، خبرگزاری آناتولی نتایج مالی شرکت های اگزون موبیل، شورون، کونوکوفیلیپس، هالیبورتون، شلومبرگر، بیکر هیوز، شل، بی پی، توتال، اِنی، اکوئینور و روس‌نفت را تجزیه و تحلیل کرده است. بنا بر این گزارش، درآمدهای ترکیبی این غول های نفتی نسبت به سال گذشته 17 درصد کاهش یافته و به 262 میلیارد دلار در دوره سه ماهه اول 2020 رسیده است. این درآمدها حدود 315.5 میلیارد دلار در سه ماه اول 2019 ثبت شده بود. همه شرکت های نفتی از سقوط قیمت نفت در سه ماهه اول سال 2020 به شدت آسیب دیدند و برخی نیز مانند شل و اکوئینور، حتی در پاسخ به فضای عملیاتی ضعیف و روند نامشخص بهبودی اوضاع پیش رو، به کاهش سود سهام متوسل شدند. انتهای پیام/  
 متقاضیان خرید خودرو در فروش فوق‌العاده ایران خودرو و سایپا چگونه ثبت نام کنند؟ , در طرح فروش فوق العاده، ایران خودرو  محصولات ۴۰۵ slx، رانا، ۲۰۶ تیپ ۲ و پارس tu۵ و شرکت سایپا خودرو‌های تیبا، تیبا ۲، ساینا، وانت۱۵۱، نیسان بنزینی، نیسان دوگانه و وانت زامیاد را عرضه خواهد کرد. , به گزارش خبرنگار اقتصادی خبرگزاری تسنیم، بر اساس سیاستگذاری‌های وزارت صنعت، معدن و تجارت و هماهنگی‌های به عمل آمده با خودروسازان، فروش ویژه 25 هزار دستگاه خودرو شامل 15 هزار دستگاه خودروهای ایران خودرو و 10 هزار دستگاه خودروهای تولیدی سایپا، در ایام عید سعید فطر صورت خواهد پذیرفت. در این طرح فروش ایران خودرو  محصولات 405 slx، رانا، 206 تیپ 2 و پارس tu5 و شرکت سایپا خودرو‌های تیبا، تیبا 2، ساینا، وانت151، نیسان بنزینی، نیسان دوگانه و وانت زامیاد را عرضه خواهد کرد.  متقاضیان خرید خودرو در فروش فوق‌العاده ایران خودرو و سایپا چگونه ثبت نام کنند؟ متقاضیان فردا با مراجعه به سایت شرکت‌های خودروسازی پیش ثبت نام اولیه را انجام داده و از طریق این سایت برای احراز هویت به سامانه "امتا" ورود کرده و مراحل لازم را انجام می دهند. پس از این مرحله دوباره به سایت خودروسازی مراجعه کرده و با معرفی حساب، برای خرید خودرو اعلام آمادگی می‌کنند. مابقی فرآیند ثبت نام به روز چهارشنبه موکول می‌شود که متقاضیان خرید خودرو در آن باید 50 درصد هزینه خرید خودرو را در دست داشته باشند؛ هزینه ثبت نام در ایران خودرو در حساب شخص متقاضی بلوکه اما در خودروسازی سایپا هزینه پیش ثبت نام در حساب واسطی بین خودروساز و متقاضی ضبط می شود. هیچ تفاوتی بین کسانی که در ساعات اولیه وارد سایت شدند و کسانی در آخرین لحظه اقدام به واریز و انتخاب خودرو کنند وجود نداشته و همگی شانس یکسانی در قرعه کشی‌ها دارند. این طرح از روز چهارشنبه آغاز می‌شود و به مدت یک هفته ادامه خواهد داشت. با پایان مهلت یک هفته‌ای و ثبت نام همه متقاضیان، با استفاده از سازوکار قرعه کشی در حضور نهاد‌های نظارتی، ثبت نام کنندگان نهایی مشخص خواهند شد. طبق تصمیمات اتخاذ شده، پس از گذشت 72 ساعت از اتمام دوره زمانی ثبت نام، فهرست اسامی انتخاب شدگان از سایت ایران خودرو و همچنین ارسال پیامک به مشتریان اطلاع رسانی خواهد شد. مشتریان انتخاب شده ملزم خواهند بود تا در مدت 48 ساعت اقدام به تکمیل وجه از طریق سایت فروش اینترنتی محصولات ایران خودرو کنند. وجوه متقاضیانی که جزو ثبت نام کنندگان نهایی نیستند نیز در مدت هفت روز عودت خواهد شد. تحویل خودرو نیز تا حداکثر سه ماه از زمان تکمیل وجه انجام خواهد شد. در برنامه فروش فوق العاده ایران خودرو محدودیت‌هایی مانند اختصاص یک دستگاه خودرو به هر شماره ملی، عدم خرید خودرو در 36 ماه اخیر از ایران خودرو و سایپا، دارا بودن سن حداقل 18 سال و ارایه گواهینامه رانندگی لحاظ شده است.  علاوه بر این هیچ گونه سود مشارکتی به وجوه پرداختی تعلق نخواهد گرفت و در صورت مراجعه نکردن مشتری به نمایندگی پس از گذشت سه ماه از تحویل، گارانتی خودرو ابطال خواهد شد. در رهن بودن سند خودرو به مدت یک سال از مصوبات فروش فوق العاده است. پیش ثبت نام از روز یکشنبه چهارم خرداد آغاز می‌شود و ضروری است متقاضیان قبل از ورود به سایت فروش ایران خودرو در روز چهارشنبه هفتم خردادماه، دارای کد کاربری و رمز عبور باشند. بر همین اساس ایران خودرو اعلام کرده از فردا 4 خردادماه فروش محصولات خود را در قالب سیاست گذاری های جدید وزارت صنعت آغاز خواهد کرد اما سوال اینجاست هنوز خبری از لیست جدید قیمت محصولات خودروسازان نیست و مردم نمی دانند فردا خودرو مطابق با چه قیمت هایی به فروش خواهد رسید.  در حال حاضر دو شرکت ایران خودرو و سایپا فقط مدام از سازوکارهای خود برای فروش خودروها آن هم در عید سعید فطر صحبت می کنند اما هیچ خبری از قیمت خودروها نیست و مردم نمی دانند در این فروش ها محصولات را باید با چه قیمت هایی خریداری کنند.   انتهای پیام/
 قاضی انگلیسی دادخواست ۱ میلیارد دلاری نیجریه علیه غول های نفتی را رد کرد , یک قاضی در انگلیس دادخواستی را که دولت نیجریه علیه شرکت های بزرگ نفتی "اِنی" و "شِل" در ارتباط با دریافت رشوه ۱.۱ میلیارد دلاری مطرح کرده بود، رد کرد. , به گزارش خبرگزاری تسنیم به نقل از اویل پرایس، یک قاضی در انگلیس روز جمعه دادخواستی را که دولت نیجریه علیه شرکت های بزرگ نفتی "اِنی" و "شِل" در ارتباط با دریافت رشوه 1.1 میلیارد دلاری مطرح کرده بود، رد کرد. بر اساس گزارش بلومبرگ، قاضی لندنی پرونده را به این دلیل رد کرد که قضاوت درباره آن در حوزه ی قضایی انگلستان نیست. همین پرونده قضایی علیه دو شرکت نفتی "اِنی" و "شِل" در حال حاضر در ایتالیا در جریان است. این دو شرکت در دادگاهی در میلان ایتالیا به اتهام آگاهی از پرداخت مبلغ 1.1 میلیارد دلار رشوه به دولت پیشین نیجریه در سال 2011 در حال محاکمه هستند. طبق گفته دادستان های ایتالیا و نیجریه، این دو شرکت برای به دست آوردن مجوز قرارداد نفتی بلوک او پی ال-245 در سال 2011 در نیجریه، 1.1 میلیارد دلار به حساب های شخصی وزیر نفت نیجریه در آن زمان واریز کرده بودند. مبلغ قرارداد او پی ال-245 یک میلیارد و سیصد هزار دلار آمریکا بود که یک میلیارد و صد هزار دلار آن برای رشوه به سیاستمداران و بازرگانان برای امضای این قرارداد استفاده شده است. بر اساس این گزارش، این دوشرکت نفتی همیشه اصرار داشته اند که در آن زمان، از هرگونه تخلفی بی خبر بودند. دو شرکت "اِنی" و "شِل" باید بر اساس قانون ایتالیا محاکمه شوند. قانونی که در صورت انجام یک عمل غیرقانونی به نفع یک شرکت توسط مدیران مربوطه، شرکتها را مسئول می داند. انتهای پیام/
 قیمت متوسط مسکن ۱۵ میلیون تومان شد/کاهش شدید حجم معاملات اجاره , متوسط قیمت فروش هر مترمربع زیربنای مسکونی معامله شده از طریق بنگاه‌های معاملات ملکی در شهر تهران طی زمستان گذشته ١٥٣٣٤١ هزار ریال با میانگین مساحت ٨٨ مترمربع و متوسط عمر بنای ١١ سال بوده است. , به گزارش خبرنگار اقتصادی خبرگزاری تسنیم، بر اساس اعلام مرکز آمار ایران، بنگاه‌های معاملات ملکی کشور موظف هستند مشخصات کلیه‎ی معاملات خرید و فروش و اجاره را در سامانه‎ی اطلاعات مدیریت معاملات املاک و مستغلات کشور ثبت نمایند. با توجه به این‌که کاهش یا افزایش حجم (تعداد) معاملات در مناطق شهر تهران باعث کاهش یا افزایش شدید متوسط (حسابی) قیمت در سطح کل شهر می‌شود، از متوسط تعدیل شده (وزنی) که در آن، وزن با استفاده از سهم واحدهای مسکونی دارای سکنه محاسبه می‌شود، استفاده شده تا بتوان با حذف اثر حجم معاملات، تغییرات واقعی قیمت را مشخص کرد.  متوسط قیمت فروش هر مترمربع زمین یا زمین ساختمان مسکونی کلنگی معامله شده در زمستان از طریق بنگاه‌های معاملات ملکی در شهر تهران 208150 هزار ریال با میانگین مساحت ٢٣٥ مترمربع بوده است که نسبت به فصل قبل ١١,١ درصد و نسبت به فصل مشابه سال قبل ٤٣.١ درصد افزایش داشته ‌است. طی فصل زمستان متوسط قیمت فروش هر مترمربع زیربنای مسکونی معامله شده از طریق بنگاه‌های معاملات ملکی در شهر تهران ١٥٣٣٤١ هزار ریال با میانگین مساحت ٨٨ مترمربع و متوسط عمر بنای ١١ سال بوده است که نسبت به فصل قبل  ١٢,٧ درصد و نسبت به فصل مشابه سال قبل٤٣.٧ درصد، افزایش داشته است. انتهای پیام/
 اسامی سهام بورس با بالاترین و پایین‌ترین رشد قیمت امروز ۹۹/۰۳/۰۳ , سهامداران شرکت‌های پارس مینو، سرمایه‌گذاری خوارزمی و سرمایه‌گذاری رنا در بورس و معامله‌گران شرکت‌های شرکت‌‌های افرانت، سرمایه‌گذاری توسعه گوهران امید و پتروشیمی تندگویان در فرابورس بیشترین کاهش قیمت را داشتند. , به گزارش خبرنگار اقتصادی خبرگزاری تسنیم، شاخص بورس در جریان معاملات امروز بازار سرمایه با افت 27هزار و 156واحدی در ارتفاع 959هزار و 602واحد به کار خود پایان داد و سرمایه 8 میلیارد و 814میلیون سهم و حق‌تقدم به‌ارزش 8هزار و 140میلیارد تومان در یک میلیون و 107هزار نوبت مورد دادوستد قرار گرفت. بر این اساس سهامداران شرکت‌های شهد ایران، بانک کارآفرین و فرآورده‌های نسوز پارس امروز بیشترین رشد قیمت را در بورس اوراق بهادار و در مقابل سهامداران شرکت‌های پارس مینو، سرمایه‌گذاری خوارزمی و سرمایه‌گذاری رنا نیز بیشترین افت را در سبد سهام خود داشتند. بر اساس این گزارش، در بازارهای فرابورس ایران هم با معامله 2 میلیارد و 690میلیون ورقه به‌ارزش 4هزار و 397میلیارد تومان در 699هزار نوبت، شاخص فرابورس (آیفکس) 90واحد افت کرد و در ارتفاع 11هزار و 22واحد قرار گرفت. در این بازار هم امروز سهامداران شرکت‌های تولید برق مهتاب کهنوج، کشت و دامداری فکا و عمران و توسعه شاهد افزایش قیمت را داشتند و در مقابل شرکت‌‌های افرانت، سرمایه‌گذاری توسعه گوهران امید و پتروشیمی تندگویان هم بیشترین افت قیمت را شاهد بودند. انتهای پیام/
 آزادسازی سهام عدالت در روزهای ریزشی بورس؛ برنده و بازنده کیست؟ , آزادسازی سهام عدالت در روزهای منفی بازار سرمایه موجب فروش سهام به قیمتی پایین است که در این حالت سهامداران بازنده و دولت برنده آزادسازی سهام عدالت در روزهای ریزشی بورس لقب می‌گیرند. , به گزارش خبرنگار اقتصادی خبرگزاری تسنیم، رشد بیش از 19 برابری ارزش سهام عدالت. این آخرین آمار و ارقام در خصوص رشد و افزایش ارزش دارایی مشمولان می‌باشد که در پی رشدهای پیاپی بازار سرمایه به ثبت رسیده است. هر چند که بنظر می‎رسد با توجه به افت‌هایی که شاخص بورس و قیمت سهام شرکت‌ها بویژه شرکت‌های حاضر در سبد سهام عدالت تجربه کرده‌اند، بنظر می‌رسد ارزش سهام دارندگان سهام عدالت هم کاهش یافته باشد. این که بازار سرمایه بازاری پر از نوسان است و نوسان هم جزئی از این بازار می‌باشد، بر کسی پوشیده نیست و نباید انتطار این را داشت که بازار سرمایه مدام بر مدار روند رو به رشد و روند باشد. اما نکته متمایز این روزهای بازار سرمایه با وضعیت چند هفته پیش این بازار این است که دیگر از حمایت‌های متولیان اقتصاد کشور از جمله رئیس جمهور و معاون اولش و همچنین رئیس کل بانک مرکزی و رئیس سازمان بورس از کلیت بازار و تهییج نقدینگی برای ورود به این بازار خبری نیست و در این شرایط که بنظر می‌رسد بازار سرمایه و شاخص بورسش در مسیر نزولی قرار گرفته‌اند، ‌در تصمیمی سریع و بدور از انتظار شرایط فروش سهام عدالت در بازار سهام فراهم شده است. این که سهام عدالت آن هم در شرایط کنونی اقتصاد باید آزادسازی شود و هر چه زودتر سهامداران به حقوق و حقوق خود برسند امری قابل تحسین است، اما نکته قابل تامل در این میان این است که آیا روند نزولی بازار سهام آغاز شده است؟ و چرا در شرایط نزولی بازار سرمایه دولت اقدام به فروش سهام عدالت کرده است؟ همچنین یکی از نکات قابل توجه در خصوص رفتار بازار سهام در یک ماه گذشته این است که برخی از کارشناسان بر این باورند که دولت از محل تهییج و آوردن سرمایه‌گذاران به تالار شیشه‌ای اقدام به فروش سهام شرکت‌های مختلف در بالاترین قیمت با هدف تامین کسری بودجه کرده است. این در شرایطی است که حالا سهامداران در بورس شاهد آب شدن سرمایه‌های خود، در پی تداوم روند نزولی این بازار هستند و در گام بعدی این مشمولان سهام عدالت هستند که سهام آنها در روند نزولی و قیمت‌های پایین بورس و فرابورس به فروش می‌رسند و از این رهگذر با ارزش پایین‌تری به نقدینگی حاصل از فروش سهام خود دست پیدا می‌کنند. بنابراین شاید بتوان بهترین و درست‌ترین برداشتی که از آزادسازی سهام عدالت در روند نزولی بازار سرمایه داشت این باشد که در این شرایط سهامداران بازنده و دولت برنده آزادسازی این سهام در روزهای ریزشی بورس هستند! انتهای پیام/
 فروش فوق العاده خودروسازان با قیمت های نامعلوم , در حال حاضر هنوز خبری از اعلام قیمت رسمی کارخانه محصولات ایران خودرو و سایپا نیست و این دو شرکت فقط مدام از سازوکارهای خود برای فروش خودروها آن هم در عید سعید فطر صحبت می کنند. , به گزارش خبرنگار اقتصادی خبرگزاری تسنیم ، سرپرست وزارت صنعت روز گذشته در جلسه کمیته خودرو از فروش 25 هزار دستگاه خودرو در ایام عید سعید فطر خبر داده گفته است: بر اساس سیاستگذاری‌های وزارت صنعت، معدن و تجارت و هماهنگی‌های به عمل آمده با خودروسازان، فروش ویژه 25 هزار دستگاه خودرو شامل 15 هزار دستگاه خودروهای ایران خودرو و 10 هزار دستگاه خودروهای تولیدی سایپا، در ایام عید سعید فطر صورت خواهد پذیرفت. بر همین اساس ایران خودرو اعلام کرده از فردا 4 خردادماه فروش محصولات خود را در قالب سیاست گذاری های جدید وزارت صنعت آغاز خواهد کرد اما سوال اینجاست هنوز خبری از لیست جدید قیمت محصولات خودروسازان نیست و مردم نمی دانند فردا خودرو مطابق با چه قیمت هایی به فروش خواهد رسید. البته صادقی نیارکی معاون امور صنایع وزارت صمت  در گفت وگو با تسنیم، از ابلاغ دستور العمل قیمت گذاری خودرو به خودروسازان  آن هم در چهارشنبه هفته گذشته خبرداده و گفته است: براساس این ابلاغیه خودروسازان در فروش های جدید خود موظف به اجرای قیمت های جدید هستند. با وجود این صحبت ها هنوز خبری از اعلام قیمت رسمی کارخانه محصولات ایران خودرو و سایپا نیست و این دو شرکت فقط مدام از سازوکارهای خود برای فروش خودروها آن هم در عید سعید فطر صحبت می کنند اما هیچ خبری از قیمت خودروها نیست و مردم نمی دانند در این فروش ها محصولات را باید با چه قیمت هایی خریداری کنند. انتهای پیام/
 عبور بارش‌های ۲ حوضه آبریز از حجم بارشهای شدید سال قبل+جدول , بارش‌ها در ۲۴۳ روز ابتدایی سال آبی جاری در دو حوضه‌ آبریز "فلات مرکزی" و "مرزی شرق" نسبت به بارش‌های قابل توجه سال قبل رشدی به ترتیب ۱۰ و ۳۲ درصدی را نشان می دهد. , به گزارش خبرنگار اقتصادی خبرگزاری تسنیم، بر اساس آمار رسمی دفتر مطالعات پایه منابع آب شرکت مدیریت منابع آب ایران، ارتفاع کل ریزش‌های جوی از آغاز سال آبی جاری (اول مهر 98) تا دوم خردادماه (243 روز ابتدایی سال آبی جاری) بالغ بر 304.9 میلی‌متر است. این مقدار بارندگی نسبت به میانگین دوره‌های مشابه درازمدت (231.9 میلی‌متر) 31 درصد افزایش و نسبت به دوره مشابه سال آبی گذشته (329 میلی‌متر) کاهشی 7درصدی را نشان می‌دهد. جدول زیر، وضعیت بارندگی تجمعی حوضه‌های آبریز درجه یک کشور از اول مهر تا ساعت 18:30 روز دوم خرداد سال آبی 99 ــ 98 را نشان می‌دهد.  همانطور که در جدول بالا مشخص است، بارش‌ها در 243 روز ابتدایی سال آبی جاری در دو حوضه‌ آبریز "فلات مرکزی" و "مرزی شرق" نسبت به بارش‌های قابل توجه سال قبل رشدی به ترتیب 10 و 32 درصدی را نشان می دهد و در بقیه حوضه‌های آبریز، بارش‌ها هنوز نسبت به سال گذشته، منفی است. انتهای پیام/
 شرح وظایف، حقوق و مسئولیت‌های سازمان دامپزشکی در سازمان جهانی بهداشت دام , رئیس جدید سازمان دامپزشکی کشور، حقوق و مسئولیت‌های خود را منتشر کرد تا با روشن شدن این جایگاه نزد سازمان جهانی بهداشت دام فرصتی جهت همکاری و همفکری همه افراد مرتبط با دامپزشکی و برداشتن گام های بلند و مؤثر برای کشور و مردم فراهم گردد. , به گزارش خبرگزاری تسنیم به نقل از  روابط عمومی سازمان دامپزشکی کشور، علی‌صفر ماکنعلی رئیس جدید این سازمان امروز شنبه  متنی را با هدف تبیین وظایف، حقوق و مسئولیت‌های رئیس سازمان دامپزشکی کشور نزد سازمان جهانی بهداشت دام تحریر کرد که به شرح زیر است: چند روزی است که از انتصاب اینجانب بعنوان رییس سازمان دامپزشکی کشور می‌گذرد و از آنجایی‌که هر  فردی در هر جایگاهی که قرار می‌گیرد بایستی به شرح وظایف، حقوق و مسئولیت‌های خود شناخت کامل داشته و به آنها عمل نماید، بر آن شدم تا حقوق و مسئولیت‌های رئیس سازمان دامپزشکی کشور را نزد سازمان جهانی بهداشت بعنوان یکی از وظایف مهم خود منتشر کنم تا فرصتی فراهم گردد که علاوه بر معرفی بخشی از وظایف دامپزشکی، خود نیز بصورت کارا و مناسب به وظایفم عمل نمایم و همچنین با توکل بر خدای بزرگ با همفکری همه افراد مرتبط با دامپزشکی، گامی بلند و مؤثر برای کشور و مردم خود برداریم. بر اساس اساسنامه سازمان جهانی بهداشت دام، مرجع ذیصلاح دامپزشکی هر کشور که در کشور ما سازمان دامپزشکی کشور است نماینده دولت نزد سازمان جهانی بهداشت دام است و نقش سیاستگذاری و نظارت بر کلیه فعالیت‌های دامپزشکی در کلیه سطوح در کشور خود را برعهده دارد. در متن ذیل به بخشی از جنبه‌های مختلف کاری رئیس سازمان دامپزشکی در این سازمان اشاره می‌کنم: الف- جنبه‌های بین‌المللی قانونی حقوق و مسئولیت‌های رئیس سازمان دامپزشکی کشور -     ماده 2 موافقت‌نامه بین‌المللی 25 ژانویه 1924 اداره بین‌المللی سازمان جهانی بهداشت حیوانات(1) ، عنوان می‌کند که "این دفتر تحت نظارت و کنترل کمیته ای متشکل از نمایندگان دولت‌های طرف قرارداد" است و ترکیب و وظایف کمیته در اساسنامه سازمان اشاره شده است. -     در ماده 6 اساسنامه سازمان آمده است که کمیته بین‌المللی (2) از نمایندگان فنی انتخاب‌شده توسط کشورهای عضو ( براساس یک نماینده برای هر کشور) تشکیل می‌شود. بنابراین، این نهاد حاکمیتی حداقل سالی یک بار جلسه عادی تشکیل می‌دهد و  رئیس و مدیرکل سازمان جهانی بهداشت دام را انتخاب می‌کند (ماده 7 و 8 اساسنامه سازمانی) -     نماینده فنی دائمی،که نماینده هر کشور در جلسات مجمع با امکان رهبری هیات نمایندگی است. در ماده 4 آئین نامه سازمان آمده است: "کمیته متشکل از نمایندگان فنی است که توسط کشورهای عضو اداره می‌شود. هر کشور عضو  می‌تواند یک نماینده فنی دائمی در کمیته معرفی نماید. نماینده طبق مقررات آئین نامه می‌تواند رئیس یک هیات نمایندگی باشد." نماینده فنی دائمی در هر رأی‌گیری یک رأی خواهدداشت". (ماده 5 آئین نامه سازمانی). اگر نماینده فنی دائم یک کشور عضو به طور کامل یا تا حدی قادر به شرکت در نشست سالانه مجمع (مجمع عمومی)  نباشد، دولت وی می‌تواند در حالی که نماینده دائم غایب است، یک نماینده رسمی را از طریق اعلامیه وزرا برای نمایندگی کشور منصوب کند. نماینده رسمی از همان حقوق برخوردار است و مسئولیت‌های نماینده دائمی را نیز بر عهده می‌گیرد. -     از دست دادن سمت نمایندگی (از طریق استعفا، لغو انتصاب با تصمیم کشور عضو یا فوت) منجر به خاتمه پست نماینده می‌شود که ممکن است نماینده در برخی از نهادهای اداره‌کننده سازمان (مدیرکل، شورا (3)، کمیته منطقه‌ای) باشد. با این حال، در مورد کمیسیون‌های تخصصی (کمیسیون استانداردهای بهداشتی حیوانات، کمیسیون علمی بیماری‌های حیوانات، کمیسیون استانداردهای زیستی، کمیسیون استانداردهای بهداشتی آبزیان)، از دست رفتن مقام نماینده منجر به از دست رفتن دفتری نمی‌شود که نماینده در آن انتخاب شده ‌است. -    لازم به ذکر است کشورهای عضو با اطلاع رسانی به  OIE، نمایندگان دائمی را به وسیله ابلاغیه ارسالی از یک مقام ذیصلاح به مدیرکل سازمان جهانی بهداشت دام معرفی می‌کنند (ماده 4 آیین نامه‌های عمومی). ابطال سمت نماینده موجود نیز توسط کشور عضو باید همزمان با انتصاب نماینده جدید به مدیرکل ابلاغ شود. -     سمت قانونی و سازمانی نمایندگان فنی دائمی در سازمان جهانی بهداشت دام براساس مبانی و مطابق با اصولی تعیین می‌شود که گاهی اوقات - هرچند نه همیشه - در سازمان‌های فنی بین‌المللی یافت می‌شود: -    نماینده توسط کشور عضو منصوب می‌شود و نماینده آن کشور در مجمع است.                                                نماینده، یک نماینده "دائمی" است، به این معنی که او در هر جلسه مجمع جهانی به عنوان رئیس هیئت نمایندگی کشور عضو منصوب نشده است، بلکه این از زمان انتصاب تا زمان برکناری وی است. وی از حقوق دائمی و کامل برای نمایندگی دولت در مجمع و حفظ روابط دائمی با OIE برخوردار است.   نماینده دائم یک نماینده "فنی" است، به این معنی که نمایندگان کشورهای عضو با در نظر گرفتن توانایی‌ها و تخصص‌های فنی آنها در زمینه خدمات دامپزشکی و کنترل بیماری دامی توسط کشور انتخاب می‌شوند.   -           تفسیر مفهوم "نماینده فنی" توسط کشورهای عضو بطور کلی منجر به انتصاب بالاترین مقام ‌مسئول مسائل مربوط به سلامت حیوانات و سلامت عمومی در سطح ملی می‌شود.               - نماینده دائمی فنی ریاست هیات نمایندگی کشور عضو در مجمع را برعهده دارد. وی حق رای کشور عضو را دارد. وی ممکن است با یک جایگزین همراه باشد که در غیاب نماینده، از امتیازات مشابهی برخوردار است ( "نماینده رسمی"  با ابلاغ وزرا. به نکته 3 فوق مراجعه کنید) وزرا یا مقامات دیپلماتیک که در جلسه افتتاحیه مجمع شرکت می‌کنند و ممکن است در سلسله مراتب ملی خود، در مقام بالاتری از نماینده کشورشان باشند، سمت نماینده مجمع را ندارند و  به غیر از مواردی که  تصمیم صریح دولت کشور با مجوز رسمی توسط مقامات دولتی در سطح بالاتر داشته باشند، نمی‌توانند در کمیته رأی دهند. ب- مقررات مصونیت 7-  در ماده 10 موافقتنامه ستاد ارائه شده توسط فرانسه به OIE آمده است: "مگر در مواردی که به دلایل نظم عمومی ممانعت شود، دولت فرانسه متعهد می‌شود بدون معطلی و تاخیر اجازه ورود و اقامت در فرانسه را در طول انتصاب و ماموریت نمایندگان کشورهای عضو در دفتر، از جمله معاونان، کارشناسان و ناظران آنها در جلسات عمومی دفتر یا کنفرانس‌ها و جلساتی که توسط دفتر تشکیل می‌شود صادر کند. “ طبق ماده 13 توافق نامه ستاد، نمایندگان حق دارند در طول مدت اقامت خود در فرانسه در رابطه با اعمال خود در این کشور در محدوده اختیارات و وظایف خود از هرگونه اقدام حقوقی مصونیت دارند. ج- حقوق و مسئولیت نمایندگان در جلسات عمومی مجمع جهانی نمایندگان -    دعوت از نمایندگان - هر ساله مدیرکل سازمان جهانی بهداشت دام دعوت‌نامه‌ای به کشورهای عضو ارسال می‌کند تا در جلسه عمومی مجمع، با دستور کار موقت و یک برنامه زمان‌بندی دقیق برای جلسه عمومی شرکت کنند. در پاسخ، نمایندگان باید اطلاعاتی راجع به مشارکت کشورشان و فهرست اعضای نماینده خود ارسال می‌کنند (ماده 40 آئین نامه عمومی) -    کمک هزینه جلسه – کمک هزینه بعنوان "هزینه سفر" همراه با "کمک هزینه اقامت" برای جلساتی که نمایندگان در آن شرکت می‌کنند در ماده 13 اساسنامه سازمان آمده است. این کمک هزینه جلسات ثابت با بودجه سازمان جهانی بهداشت دام پرداخت می‌شود، که بودجه هر ساله توسط مجمع تصویب می‌شود. این هزینه به نمایندگان کشورهایی که مایل به استفاده از این تسهیلات هستند، پرداخت می‌شود، به شرطی که کشور عضو بیش از 2 سال بدهی‌های معوقه از کمک‌های قانونی را بدهکار نباشد (ماده 3 آئین نامه عمومی) -       ثبت‌نام نمایندگان - نمایندگان، جانشینان و سایر اعضای هیئت نمایندگی باید برای تکمیل تشریفات و دریافت اسناد مربوطه،  قبل از آغاز جلسه عمومی به دبیرخانه OIE معرفی شوند. (ماده 55 آئین نامه عمومی) -       شرکت در جلسات - ماده 46 آئین نامه عمومی این اصل را تعیین می‌کند که هر نماینده با توجه به نام کشور در زبان فرانسوی خود به ترتیب حروف، در سالن کنفرانس در مقر مربوطه قرار گیرد. -       مشارکت در رأی‌گیری - ماده 5 آئین نامه عمومی قوانین کاملاً سختگیرانه ای را وضع می‌کند. اصل این است که اگر بیش از 2 سال کمک‌های قانونی کشوری عقب افتاده باشد، نماینده کشور عضو در رای‌گیری در مجمع شرکت نمی‌کند. علاوه بر این، از دست رفتن حق رأی به دلایل فوق، ممکن است منجر به از بین رفتن حق دریافت کمک هزینه جلسه برای نماینده مذکور در ماده 13 اساسنامه سازمان شود (به مورد شماره 9 مراجعه شود) موضوع شورا و کمیته اعتبارنامه در این رابطه مورد توجه قرار می‌گیرد. -       با این وجود مجمع ممکن است در صورت "شرایط استثنایی فراتر از کنترل کشور عضو یا درصورتی که نماینده قادر به تضمین پرداخت سریع بدهی‌های معوقه باشد، سلب حق رای را رد کند". سپس مجمع به دنبال پیشنهادی که در پرونده قبلی توسط شورا و در مورد دوم توسط کمیته اعتبارنامه ارائه شده، تصمیم می‌گیرد. کمک هزینه ثابت ممکن است در رابطه با از دست دادن حق رأی به دلیل عدم پرداخت بدهی‌های معوقه، محفوظ بماند (به بالا ، شماره 9 و 12 مراجعه شود) -       وظایف رسمی - در هر جلسه عمومی مجمع، نماینده کشور یا جانشین وی، گزارشی از وضعیت بهداشت و روش‌های پیشگیری از بیماری در کشور خود ارائه می‌دهند. این گزارش در اسناد مجمع گنجانده شده ‌است. نماینده باید مطابق با فصل 1.1 قانون بهداشت حیوانات خشکی‌زی و قانون بهداشت آبزیان، سازمان جهانی بهداشت حیوانات را در مورد بیماریهای دامی موجود در کشور عضو آگاه سازد و OIE را به صورت الکترونیکی در مورد اطلاع‌رسانی‌های فوری، گزارش‌های پیگیری، گزارش‌های 6 ماه یک‌بار و سالانه آگاه سازد. برای این منظور،   OIE  رمز ورود به نمایندگان منصوب جدید برای انتقال دسترسی به سیستم، اختصاص می‌دهد. نماینده باید در همه حال اطمینان حاصل کند که قانون بهداشت دام در کشور خود براساس استانداردهای OIE است و در صورت لزوم، برای تجزیه و تحلیل علمی خطر، مطابق با روش ها و استانداردهای OIE (بخش 2 قانون بهداشت دام و قانون بهداشت آبزیان) و مطابق توافقنامه  WTO SPS، برای کشورهایی که عضو آن سازمان عمل می‌شود. (4) د- حقوق و مسئولیت‌های نمایندگان در رابطه با حفظ روابط دائمی با سازمان جهانی بهداشت دام -       علاوه بر تعهدات هشدار بیماری که در بالا به آن اشاره شد (شماره 14)، نماینده تضمین می کند که تا آنجا که ممکن است، اگر در محدوده مسئولیت‌های ملی وی قرار گیرند، قطعنامه‌های مجمع جهانی اعمال می‌شود. در کلیه موارد، وی وظیفه دارد که آن‌ها را به اطلاع مسئولین کشور خود برساند و با  شرکت در جلسات سازمان‌های بین دولتی مربوطه که کشور عضو آن است جهت توجیه مسایل حضور پیدا کند. وی همچنین باید اطمینان حاصل کند که خدمات دامپزشکی و آزمایشگاههای تشخیصی بیماری‌های دامی کشور خود مطابق با استانداردهای OIE به روز شده و آنها از وجود شبکه جهانی آزمایشگاه‌های مرجع و مراکز همکاری  OIE  آگاه هستند، به طوری که در صورت لزوم همکاری‌های علمی و فنی در این زمینه ایجاد شود. -        نماینده باید با پیگیری محتوای ماده 4 موافقت نامه بین‌المللی برای ایجاد OIE و ماده 5 آیین نامه مالی، از پرداخت منظم کمک‌های سالانه قانونی کشور خود به OIE اطمینان حاصل کند. برای این منظور از نماینده خواسته می‌شود به فراخوان مشارکت پاسخ دهد که این کار بصورت سیستماتیک هر ساله پس از جلسه عمومی انجام می شود. (5) -       نماینده در صورت لزوم با تأیید مافوق خود تشویق می‌شود تا کانون‌های ملی را تعیین کند تا در زمینه‎‌های زیر از وی حمایت کند: اطلاعات مربوط به سلامتی دام، بیماری‌های حیات وحش، بیماری‌های آبزیان، محصولات دارویی دامپزشکی، ایمنی غذایی تولیدات دامی، رفاه حیوانات و ارتباطات. -       برنامه‌های مربوط به عنوان آزمایشگاه مرجع یا مرکز همکاری OIE توسط نماینده کشور عضو که آزمایشگاه به آن تعلق دارد به مدیرکل ارسال می‌شود و با در نظرگرفتن پروژه، توافق هیات‌های نمایندگی OIE با کشورهای دارای آزمایشگاه مرجع و آزمایشگاه منتخب، موضوع مورد بررسی قرار خواهد گرفت. -        نمایندگان باید تا حد امکان در جلسات کمیسیون‌های منطقه ای (کنفرانس‌های منطقه ای) که کشورشان به آن تعلق دارد، شرکت کنند. کمیسیون‌های منطقه ای OIE ارگانهای سازمان جهانی بهداشت دام (OIE) هستند که با تصمیم مجمع OIE برای پیشبرد اهداف OIE در هر منطقه از جهان تأسیس شده است (6). مبنای قانونی، مدت مرجع و آیین‌نامه داخلی کمیسیون‌های منطقه در آیین نامه عمومی OIE آمده است. کنفرانس‌های منطقه ای توسط مدیرکل تشکیل می‌شود. دعوت‌نامه‌های کشورهای مربوطه در یک کنفرانس منطقه‌ای توسط مدیر کل به نمایندگان این کشورها ارسال می‌شود. نمایندگان باید به این دعوت پاسخ دهند و مشارکت‌شان را تایید کرده و ترکیب هیات خود را بیان کنند. 20- در سطح منطقه ای، از نمایندگان دعوت می‌شود تا با نماینده منطقه ای یا فرعی منطقه‌ای OIE که کشورشان به آنها بستگی دارد، در تماس مستقیم باشند.   -    با قطعنامه شانزدهم از 23 مه 2003 این دفتر به سازمان جهانی بهداشت حیوانات تبدیل شد، اما مخفف تاریخی OIE را حفظ کرد. -    با قطعنامه 13 از 29 مه 2009 ، نام "کمیته بین‌المللی" جایگزین "مجمع جهانی نمایندگان" شد، به طور خلاصه "مجمع". -    با قطعنامه 33 از 29 مه 2009 اصطلاح «کمسیون اداری» به جای «شورا» جایگزین شد. -    قطعنامه XXXI از 27 مه 2004 در مورد اجرای سیستم اطلاعات جهانی بهداشت حیوانات OIE (WAHIS) ، که از ژانویه 2005 منتشر شد. -    در ماده 5.2 آیین نامه مقررات مالی OIE آمده است که پس از جلسه عمومی کمیته که در طی آن بودجه سال مالی بعدی تصویب می‌شود،OIE  باید کشورهای عضو خود را از مبلغ سهم تعیین شده آگاه کند. -     همانطور که در شروط مرجع کمیسیون‌های منطقه‌ای آمده است‌، "وقتی کشورها از طریق مجاری دیپلماتیک به OIE ملحق می‌شوند، آنها به طور خودکار عضو منطقه OIE مربوط می‌شوند". 5 کمیسیون منطقه ای (آفریقا، قاره آمریکا، آسیا، خاور دور و اقیانوسیه؛ اروپا و خاورمیانه) وجود دارد. انتهای پیام/
 شاخص بورس ۲۷ هزار واحد افت کرد , شاخص بورس در جریان معاملات امروز بازار سهام با ثبت افت ۲۷هزار و ۱۹واحد در ارتفاع ۹۵۹هزار و ۷۴۰واحد قرار گرفت. , به گزارش خبرنگار اقتصادی خبرگزاری تسنیم، در جریان دادوستدهای امروز بازار سرمایه 8 میلیارد و 814میلیون سهم و حق‌تقدم به‌ارزش 8هزار و 140میلیارد تومان در یک میلیون و 107هزار نوبت مورد دادوستد قرار گرفت و شاخص بورس با افت 27هزار و 156واحدی در ارتفاع 959هزار و 602واحد قرار گرفت. بیشترین اثر منفی بر رشد دماسنج بازار سهام در روز جاری نیز به نام نمادهای شرکت‌های صنایع پتروشیمی خلیج فارس، فولاد مبارکه اصفهان و ملی صنایع مس ایران شد و در مقابل شرکت‌های پتروشیمی پارس، بانک ملت و کشتیرانی جمهوری اسلامی ایران با رشد خود مانع افت بیشتر نماگر بازار سهام شدند. بر اساس این گزارش، در بازارهای فرابورس ایران هم با معامله 2 میلیارد و 690میلیون ورقه به‌ارزش 4هزار و 397میلیارد تومان در 699هزار نوبت، شاخص فرابورس (آیفکس) 90واحد افت کرد و در ارتفاع 11هزار و 22واحد قرار گرفت. در این بازار هم امروز بیشترین اثر منفی بر شاخص فرابورس در روز جاری نیز به نام نمادهای شرکت‌های پتروشیمی تندگویان، ذوب آهن اصفهان و پتروشیمی زاگرس شد و در مقابل شرکت‌های پتروشیمی مارون، سرمایه‌گذاری صبا تامین و توکاریل رشد خود مانع افت بیشتر نماگر بازار سهام شدند. انتهای پیام/
 دولت چین از بانک‌ها خواست وام‌های بخش تولید را افزایش دهند , روزنامه اقتصادی اوراق بهادار شانگهای امروز (شنبه) گزارش داد که سازمان تنظیم مقررات بانکی چین از بانکهای بزرگ این کشور خواسته است تا رشد سالانه حداقل ۵ درصد را برای وام‌های اعطایی به بخش تولید حفظ کنند. , به گزارش خبرگزاری تسنیم، روزنامه اقتصادی اوراق بهادار شانگهای امروز (شنبه) گزارش داد که سازمان تنظیم مقررات بانکی چین از بانکهای بزرگ این کشور خواسته است تا رشد سالانه حداقل 5 درصد را برای وام‌های اعطایی به بخش تولید حفظ کنند. این روزنامه به نقل از کمیسیون تنظیم مقررات بانکی و بیمه چین اعلام کرد که تا پایان سال 2020، وام‌های میان مدت و بلند مدت اعطایی به بخش تولید باید 1 درصد نسبت به شروع سال افزایش یابد. تحت اصلاحات مالی انجام شده برای افزایش حمایت از بخش تولید، این کمیسیون همچنین خواستار رشد تراز وام اعتباری به میزان حداقل 3 درصد در سال جاری شد. براساس این گزارش، در دوره سه ماهه اول سال 2020، وام‌های اعطایی به بخش تولید 1.1 تریلیون یوان افزایش یافته است، که این رقم بیش از کل وام‌های جدید به این بخش در سال 2019 بود. وام‌های میان مدت و بلند مدت در این دوره سه ماهه 295.8 میلیارد یوان و تراز وام‌های اعتباری نیز در این مدت 452.8 میلیارد یوان رشد کرده است. انتهای پیام/
 ۱۰۸ کارگزار بازار سرمایه آماده فروش سهام عدالت , عضو شورای عالی بورس اعلام کرد: همه شعب ۱۰۸ کارگزار فعال در بازار سرمایه برای اخذ سفارش فروش ۳۰ درصد سهام عدالت آماده هستند. , به گزارش خبرنگار اقتصادی خبرگزاری تسنیم، در پی اعلام وزارت اقتصاد مبنی بر مجاز بودن فروش 30 درصد از سهام عدالت از طریق بانک ها از سه شنبه(6 خرداد)، شاهین چراغی در صفحه مجازی خود اعلام کرد: سهام عدالت ارزشمند است. بازار ظرفیت کامل برای جذب تدریجی سهام عدالت را به راحتی دارد. فعالان بازار نگران نباشند. کلیه 108 کارگزاری امکان اخذ سفارش را همزمان در تمام شعب دارند. مضافا" شرکت سپرده گذاری مرکزی برای تسهیل فرایند، زیرساخت الکترونیکی را در اختیار تمام کارگزاران قرار می دهد. لازم به ذکر است: طبق اعلام وزارت اقتصاد، دارندگان سهام عدالت که قصد فروش قسمتی از سهام را دارند، می توانند از سه شنبه، 6 خرداد به شعب بانک‌هایی که قبلاً در آن دارای حساب بانکی بوده و شماره شبای آن حساب را به سازمان خصوصی سازی معرفی کرده اند، مراجعه و با تکمیل  فرم های مربوط نسبت به تکمیل سفارش فروش 30 درصد از سهام عدالت خود و تعهد نامه مربوطه، اقدام کنند. پس از اتمام مهلت اعلام شده در سامانه سهام عدالت از 10 خرداد بانک ها از طریق کارگزاری‌های خود یا کارگزاری‌های طرف قرارداد به تدریج نسبت به فروش سهام متقاضیان در بورس اقدام و وجوه حاصله را در قالب توافق شده به حساب آنها واریز خواهند کرد. انتهای پیام/
 موافقت جهانگیری با تشکیل ستاد تنظیم بازار در حوزه نهاده‌های دامی , وزیر جهاد کشاورزی گفت: پیشنهاد تشکیل ستاد تنظیم بازار در حوزه نهاده های دامی در وزارت جهاد کشاورزی را به هیئت دولت دادیم که با توجه به الزامات قانونی توسط معاون اول رئیس‌جمهور تایید شد. , به گزارش خبرگزاری تسنیم به نقل از وزارت جهاد کشاورزی، کاظم خاوازی، وزیر جهاد کشاورزی در جلسه هم اندیشی با تشکل‌ها، اتحادیه‌ها و انجمن‌های بخش خصوصی با اشاره به این نکته که تولید محصول کشاورزی و صادرات آن باید توسط یک سیاست واحد اداره شود، خاطرنشان کرد: از آن جایی که وزارت جهاد کشاورزی در ستاد تنظیم بازار تنها یک عضو از 14 عضو بوده و تصمیم‌گیری‌ها بیشتر معطوف به مصرف‌کننده است، پیشنهاد اجرایی شدن تشکیل ستاد تنظیم بازار در حوزه نهاده‌های دامی در وزارت جهاد کشاورزی را به هیئت دولت دادیم که توسط معاون اول رئیس‌جمهور تأیید شد. وی تصریح کرد: ما افتخار داریم که کنار تشکل‌ها باشیم تا در تصمیم گیری ها با هم مشورت کنیم و بتوانیم با همراه شدن با هم از تولیدکننده دفاع کنیم. وزیر جهاد کشاورزی ادامه داد: قدم دوم ما این است که صادرات محصولات کشاورزی در اختیار ستاد تنظیم بازار تشکیل شده در وزارت جهاد کشاورزی قرار گیرد. خاوازی با اشاره به مسئله تهاتر در محصولات کشاورزی تصریح کرد: مسئله تهاتر در هیئت دولت مطرح و تأیید شده و باید توسط تشکل‌ها پیگیری شود که از این طریق می‌توانیم با صادرات مرغ، گوشت و محصولات دیگر مورد نیاز بخش را وارد کنیم. وی افزود: در بحث صادرات محصولات کشاورزی با رایزنی با وزارت خارجه مقرر شد تا رایزن‌ها و دیپلمات‌ها برای صادرات محصولات کشاورزی همکاری بیشتری کنند. وزیر جهاد کشاورزی در رابطه با تخصیص ارز به واردات نهاده‌های کشاورزی و دامی عنوان کرد: برای واردت جو، ذرت و کنجاله سویا ارز دولتی همچنان پابرجا و تمام این کالاها جزوه کالاهای اساسی محسوب می‌شود. وی در رابطه با واگذاری تصدی‌گری‌ها به بخش خصوصی اظهار کرد: واگذاری‌ها باید با جزئیات اتفاق بیفتد و ما هم سعی می‌کنیم تا جایی که امکان دارد واگذاری‌ها را پیگیری کنیم. خاوازی تصریح کرد: اصلاح نظام توزیع باید در دستور کار قرار گیرد و مقرر شده سامانه بازارگاه با یک سامانه دیگر جایگزین شده تا مشکلات توزیع مرتفع شود. وزیر جهاد کشاورزی با اشاره به افزایش وزن برخی دام‌ها در استان‌های کشور و نیاز به صادرات بیان کرد: ما در رابطه با صادرات دام با معاون امور تولیدات دامی جلساتی را داشته‌ایم و مقرر شده که این موضوع به سرعت ساماندهی شود. انتهای پیام/
 صدور بیمه‌نامه ارزی مشروط به دریافت حق بیمه ارزی شد , بیمه مرکزی در دستورالعمل مصوب صدور بیمه‌نامه ارزی توسط موسسات بیمه تاکید کرده که موسسه بیمه درصورتی مجاز به صدور بیمه‌نامه ارزی است که حق بیمه آن توسط بیمه‌گذار به ارز تعهد یا پرداخت شود. , به گزارش خبرگزاری تسنیم، روابط عمومی و امور بین الملل بیمه مرکزی، اعلام کرد:‌ این دستورالعمل از سوی هیات عامل بیمه مرکزی در 8 ماده تصویب و برای اجرا به شرکت های بیمه ابلاغ شد. در این دستورالعمل پس از تعاریف «واحد پول گزارشگری»، «ارز»، «بیمه‌نامه‌های ارزی» و «ارزهای جهان روا»، آمده است: موسسه بیمه درصورتی مجاز به صدور بیمه‌نامه ارزی است که حق بیمه آن توسط بیمه‌گذار به ارز تعهد یا پرداخت شود. براساس این گزارش، ذکر منشاء و نوع ارز در بیمه نامه صادره الزامی بوده و درصورت صدور بیمه‌نامه ارزی، چنانچه بیمه‌گذار در زمان پرداخت حق بیمه یا سررسید اقساط، قادر به تأمین ارز نباشد، مؤسسه بیمه موظف است با صدور الحاقیه سرمایه(تعهدات) بیمه‌نامه را به ریال تبدیل کند. بیمه‌گر موظف است این شرط را در بیمه‌نامه درج کند. در بیمه‌نامه‌های ارزی که با ارزهای غیر جهان روا صادر می‌شود، بیمه‌گر موظف شده است هزینه‌های تبدیل به ارزهای جهان روا را در نرخ بیمه‌نامه ملحوظ کند. براساس یکی از مواد این دستورالعمل، در مورد بیمه‌نامه‌هایی که سرمایه آن ارزی است، آمده است: در صورتی که بیمه‌گذار قادر به پرداخت حق بیمه به صورت ارز نباشد، موسسه بیمه موظف است نرخ تسعیر مورد توافق را در بیمه‌نامه درج کند. این نرخ تسعیر مبنای محاسبه و پرداخت حق‌بیمه و خسارت مربوطه خواهد بود. چنانچه نرخ تسعیر ارز مورد توافق مندرج در بیمه نامه، به نحوی تعیین شود که سرمایه بیمه شده کمتر از ارزش واقعی مورد بیمه باشد، خسارت با اعمال قاعده نسبی پرداخت می‌شود. موسسه بیمه موظف است این شرط را در بیمه‌نامه درج کند. همچنین نرخ تسعیر مورد توافق با درخواست کتبی بیمه‌گذار و توافق بیمه‌گر با صدور الحاقیه در طول اعتبار بیمه‌نامه قابل تغییر است. در این دستورالعمل، بیمه مرکزی موسسه بیمه را موظف کرده که برای اطلاع از وضعیت سرمایه بیمه شده، جزئیات و مبلغ سرمایه هر بخش از مورد بیمه (اعم از ریالی و یا ارزی) را به تفکیک احصاء و در پیوست بیمه نامه درج کند. در بخش دیگری از این دستورالعمل آمده است: در بیمه‌نامه ارزی که حق‌بیمه به ارز دریافت شده است، حق‌بیمه واگذاری اتکایی از محل ارز دریافتی از بیمه‌گذار تامین می‌شود و به واگذاری‌های انجام شده از این محل، ارز بازار ثانویه(نیمایی) تعلق نمی‌گیرد. در این گونه موارد بیمه مرکزی صرفاً تأییدیه انتقال ارز موضوع ماده 73 قانون تأسیس بیمه مرکزی و بیمه‌گری را صادر می‌کند. بر اساس این گزارش، در خصوص خسارت بیمه‌نامه‌های مسافران عازم به خارج از کشور که حق بیمه آنها به ریال دریافت شده، موسسه بیمه موظف است بردروی خسارت اتکایی اجباری مربوط را بر اساس نرخ ارز تخصیص داده شده توسط بیمه مرکزی به ریال اعلام کند. میزان خسارات ارزی مذکور باید در یادداشت همراه بردرو در سنهاب ثبت شود. در این دستورالعمل و به استناد ماده 8 دستورالعمل تسعیر ارز دارائی‌ها و بدهی‌های موسسات بیمه(موضوع بخشنامه شماره 33496/100/931مورخ1393/06/30)، نرخ مبنای تسعیر دارائی ها و بدهی ارزی در تاریخ ترازنامه، نرخ سامانه نیما است. شایان ذکر است این موضوع شامل بیمه نامه هایی که سرمایه آنها ارزی است نمی‌شود. بیمه مرکزی، مدیرعامل و هیات مدیره را به عنوان مسوول حسن اجرای این دستورالعمل تعیین و تأکید کرده است در صورت تخطی از این دستورالعمل مشمول ضوابط نظارتی پیش‌بینی شده در آیین‌نامه احراز صلاحیت حرفه ای کارکنان کلیدی و عملیاتی مؤسسات بیمه(آیین نامه شماره 90 ) خواهند بود. انتهای پیام/
 روزانه ۱۰۰۰ خودروی عمومی رایگان گازسوز می شوند , قائم مقام شرکت ملی پخش فرآورده‌های نفتی ایران گفت: طرح رایگان گازسوز کردن خودروهای عمومی با گازسوز کردن ۶۰۰ دستگاه وانت‌بار کلید خورده است. , به گزارش گروه اقتصادی خبرگزاری تسنیم، حمید قاسمی ده‌چشمه، قائم مقام شرکت ملی پخش فرآورده‌های نفتی ایران با بیان این مطلب اظهار داشت: این طرح هم‌اکنون به‌صورت عملی آغاز شده است و پیش‌بینی ما این است که روزانه حدود یک هزار دستگاه خودروی عمومی از جمله تاکسی و وانت‌بار گازسوز شوند. وی با اشاره به دریافت بیش از 45 هزار تقاضا در سامانه جدید ثبت‌نام دوگانه‌سوز کردن خودروهای عمومی گفت: 25 هزار مورد ثبت شده مربوط به خودروهای شخصی بوده است که مشمول طرح نیستند و در سامانه جدید در همان مرحله ثبت‌نام شناسایی می‌شوند. قاسمی با تاکید بر آمادگی کارگاه‌های مجاز و کارخانه‌های تبدیل تاکید کرد: این امکان وجود دارد تا در صورت نیاز ظرفیت این کارخانه‌ها افزایش یابد. وی زمان انتظار برای تبدیل را حدود یک هفته اعلام کرد و گفت: ثبت‌نام در سایت https://gcr.niopdc.ir/login و تبدیل خودروهای عمومی طبق این طرح رایگان است. قائم مقام شرکت ملی پخش فرآورده‌های نفتی ایران با اشاره به اینکه اولویت این طرح با تاکسی و وانت‌بارهاست، گفت: ظرفیت اولیه کارگاه‌ها برای گازسوزکردن این دسته از خودروها در نظر گرفته خواهد شد، اما در مراحل بعدی مسافربرهای شخصی از جمله تاکسی‌های اینترنتی (اسنپ و تپسی و...) و نیز مسافربرهای بین شهرها و روستاها نیز مشمول طرح خواهند شد. قاسمی افزود: تاکسی‌های اینترنتی و مسافربرهای بین شهری و روستایی از طریق فهرستی که وزارت کشور به وزارت نفت ارائه خواهد کرد، به مرور در نوبت تبدیل قرار خواهند گرفت. وی همچنین با تأکید بر آمادگی زیرساخت‌ها در این سامانه برای دریافت اطلاعات خالص و سرعت گرفتن کار ثبت‌نام، گفت: پیمانکاران طرح نیز هم‌زمان به اطلاعات پنل این سامانه دسترسی دارند و می‌توانند برای کارگاه‌ها و تامین کالا و مباحث مالی برنامه‌ریزی کنند. قاسمی تاکید کرد: هم اکنون به طور میانگین روزانه 21 میلیون مترمکعب گاز سی‌ان‌جی در کشور توزیع می‌شود که با توجه به زیرساخت‌های موجود امکان افزایش این رقم تا روزانه 40 هزار مترمکعب نیز وجود دارد. انتهای پیام/
 خریداران برای ثبت‌نام عجله نکنند" سامانه فروش خودرو تا ۱۴ خرداد ۲۴ساعته باز است" , سایپا با صدور چهارمین اطلاعیه خود از متقاضیان ثبت نام در طرح فروش فوق العاده خودرو خواست برای ورود اطلاعات به سامانه فروش عجله نکنند و با توجه به تعداد کاربران در ساعات اولیه شروع طرح، ثبت نام را به ساعت‌ها و روزهای آتی محول کنند. , به گزارش خبرگزاری تسنیم، در اطلاعیه شرکت سایپا آمده است: ‎پیرو اجرای طرح فروش فوق العاده خودرو و حجم گسترده تقاضا برای خرید خودرو، گروه خودروسازی سایپا از هموطنان عزیز می‌خواهد به هیچ عنوان برای ثبت نام عجله نکنند، زیرا طرح مذکور تا 10 روز آینده ادامه خواهد داشت و مردم به صورت شبانه روزی تا 14 خردادماه می توانند مراحل ثبت نام را طی کنند. ‎گفتنی است پیش از این در طرح های فروش خودروسازان، زمان شروع ثبت نام اهمیت زیادی داشت و ممکن بود با تکمیل ظرفیت فروش خودروها در ساعات اولیه، متقاضیان موفق به ثبت نام نشوند اما در طرح جدید فروش فوق العاده خودرو دیگر قید زمان مطرح نیست و ثبت نام به مدت ده شبانه روز امکان پذیر است. ‎بر این اساس ثبت نام در روزهای نخست یا پایانی این طرح، هیچ تفاوت و امتیازی در قرعه کشی برای متقاضیان نخواهد داشت. ‎سایپا تأکید می کند که زمان ثبت نام و واریز وجه در این طرح هیچ تاثیری بر شانس برنده شدن نخواهد داشت و همه متقاضیان از شانس برابر برخوردار خواهند بود. انتهای پیام/
 جزئیات مراحل ثبت نام خودرو در طرح جدید فروش فوق‌العاده سایپا , سایپا مراحل ثبت‌نام خودرو در طرح جدید فروش فوق العاده را تشریح کرد. , به گزارش خبرگزاری تسنیم، براساس این اطلاعیه مراحل ثبت‌نام برای خرید محصولات گروه خودروسازی سایپا در طرح فروش فوق العاده به شرح زیر است: 1- اگر شرایط 10 گانه خرید خودرو (ذکر شده در اطلاعیه شماره یک) را دارید، ابتدا به سایت اِمتا به آدرس اینترنتی www.ecsw.ir  مراجعه کنید. 2- با وارد کردن شماره تلفن همراه و سایر مشخصات شخصی مانند کدملی و سال تولد، کد احراز هویت برای متقاضی پیامک می شود، دقت داشته باشید که شماره تلفن همراه لزوما باید به نام فرد ثبت شده باشد. 3- با ثبت نام در سایت اِمتا و احراز هویت (با داشتن نام کاربری و رمز عبور) امکان پیش ثبت نام در سایت فروش سایپا را پیدا خواهید کرد. 4- بعد از پیش ثبت نام در سایت فروش حداکثر 10 روز زمان نیاز است تا اطلاعات داده شده به روزآوری شود. 5- پس از آنکه به روزآوری و صحت‌سنجی اطلاعات وارد شده انجام و شرایط متقاضی برای ثبت نام خودرو تائید شد، امکان ثبت نام اصلی در سایت شرکت های خودروسازی فراهم می شود. 6- تمام متقاضیانی که امکان خرید خودرو را پیدا کرده اند، به مدت یک هفته فرصت دارند تا با مراجعه به سایت، خودرو مورد نظر خود را انتخاب کرده و 50 درصد وجه آن را واریز کنند. 7- بعد از پایان مهلت ثبت نام، قرعه‌کشی با حضور نمایندگانی از وزارت صمت و نهادهای نظارتی و به صورت نرم افزاری برگزار می شود و اسامی منتخبین این قرعه‌کشی به صورت عمومی اعلام خواهد شد. 8- برگزیدگان قرعه کشی یک هفته پس از اعلام نتایج فرصت دارند تا 50 درصد باقیمانده قیمت خودرو را واریز و ثبت نام خود را کامل کنند. خودروهای این افراد در یک بازه (حداکثر) سه ماهه تحویل خواهد شد. 9- مبلغ پرداختی سایر ثبت‌نام‌کنندگان (که در قرعه کشی برنده نشده‌اند) طی یک هفته به حساب آنها برگردانده خواهد شد و این فرصت را دارند تا در طرح‌های فروش بعدی ثبت نام کنند. علاوه بر این 10 شروط هم برای ثبت نام کنندگان در این طرح فروش در نظر گرفته که به شرح زیر است:  1. با هر کدملی فقط امکان ثبت‌نام و خرید یک دستگاه خودرو از خودروسازان وجود دارد. 2. مشتریانی که در 36 ماه اخیر اقدام به خرید خودرو از شرکت های خودروساز کرده‌اند، مجاز به ثبت نام نیستند. 3. دارا بودن گواهینامه رانندگی برای خریداران الزامی است. 4. سن خریدار خودرو باید بالاتر از 18سال باشد و کد ملی، شماره تلفن همراه، مشخصات حساب بانکی، همه باید متعلق به شخص ثبت‌نام‌کننده باشد. 5. افراد نباید پلاک خودرو فعال و نصب شده داشته باشند. 6. خریدار خودرو به هیچ عنوان حق فروش وکالتی خودرو را ندارد و خودروی فروخته شده قابل صلح نیست. 7. اگر در راستی‌آزمایی مراحل فروش، تکمیل وجه، تحویل خودرو و حتی در بازه زمانی پس از تحویل خودرو، مشخص شود که خریدار از ضوابط عدول کرده یا در فرآیند ثبت‌نام صداقت نداشته است، خودروی وی توقیف و مطابق با قانون با آن برخورد می‌شود. 8. هر خودروی صفر کیلومتری که در فرآیند تحویل مشتری قرار می‌گیرد، حداکثر باید ظرف مدت سه‌ماه برای استفاده از گارانتی به نمایندگی‌های مجاز خدمات پس از فروش خودروسازان مراجعه کند. 9. مشتریان باید در ثبت شماره شبا خود در سایت فروش دقت نمایند، چرا که مسئولیت ورود شماره شبا به صورت اشتباه و در نهایت برگشت پول به فرد دیگر بر عهده ثبت‌نام‌کننده است. 10. سند خودرو تا یکسال در رهن شرکت باقی خواهد ماند.  انتهای پیام/
 شروط بازنشستگی سخت و زیان آور , مشاغل سخت و زیان آوریک شغل می تواند زمان بازنشستگی و استراحت یک فرد را آسان ترکند، اما عده ای به دلیل عدم اطلاع از شرایط سخت و زیان آوربودن شغل خود با مشکلاتی روبرو می شوند. , به گزارش خبرنگار اقتصادی خبرگزاری تسنیم،  مطابق قانون مشاغل سخت و زیان‌آور مورد توجه قرار گرفته و ضوابط مشخصی درباره آنها وضع شده است. مشاغل سخت و زیان‌آور مشاغلی هستند که در آنها عوامل فیزیکی، شیمیایی، مکانیکی و بیولوژیکی محیط کار، غیراستاندارد بوده و در اثر اشتغال کارگر تنشی به مراتب بالاتر از ظرفیت‌های طبیعی (جسمی و روانی) در وی ایجاد شود که نتیجه آن بیماری شغلی و عوارض ناشی از آن است. آنطور که قانون مشخص کرده شاغلان مشاغل سخت و زیان‌آور در صورت پرداخت 20سال حق بیمه متوالی یا 25سال حق بیمه متناوب بازنشسته می‌شوند. اما حرف و حدیث هایی که در این زمینه وجود دارد و کارگران شبهه هایی دارند.  اگر شغل شما جزء مشاغل سخت و زیان آور باشد، می‌توانید با 20 سال سابقه کار متوالی و یا 25 سال سابقه کار متناوب در کار سخت و زیان آور بازنشسته شوید و در دوره بازنشستگی با وجود 20 سال کار، حقوق شما کامل محاسبه می‌شود. اما چند سوال همواره برای کارگران مطرح است. چه مشاغلی جزء مشاغل سخت هستند؟ تعریف مشاغل سخت و زیان آور: کارهای سخت و زیان آور کارهایی است که در آنها عوامل فیزیکی، شیمیایی، مکانیکی و بیولوژیکی محیط کار غیر استاندارد بوده که در اثر اشتغال کارگر (بیمه شده) تنشی به مراتب بالاتر از ظرفیت های طبیعی (جسمی و روانی ) در وی ایجاد می گردد که نتیجه آن بیماری شغلی و عوارض ناشی از آن می باشد. لیست مشاغل سخت و زیان آور چگونه تهیه می شود؟  تعیین سخت و زیان آور بودن مشاغل بر حسب درخواست کارگر، کارفرما، تشکل ها، وزارت بهداشت و درمان و آموزش پزشکی، وزارت تعاون-کار و رفاه اجتماعی و سازمان تامین اجتماعی در هر کارگاه با بررسی سوابق، انجام بازدید و بررسی شرایط کار توسط کارشناسان بهداشت حرفه ای وزارت بهداشت-درمان و آموزش پزشکی و بازرسان کار وزارت تعاون-کار و رفاه اجتماعی و با تایید توسط کمیته های بدوی و تجدید نظر استانی موضوع این آیین نامه انجام می گیرد.بنابراین برای تعیین اینکه یک شغل جزء مشاغل است یا خیر نیاز به رای کمیته ذکر شده است.      کار در معادن اعم از تحت الارضی یا سطح الارضی که ایجاب می نماید کارگران در تونل ها و راهروهای سر پوشیده به استخراج بپردازند.      کار استخراج شامل جدا کردن یا منفجر ساختن مواد از سطح کار، حمل مواد عملیات مربوط به انفجار، اداره تأسیسات آب و برق در داخل معدن و به طور کلی هر گونه مباشرت و نظارتی که ایجاب نماید کارگر در تونل ها، راهروها یا میله های معدن انجام وظیفه نماید، می باشد.      حفر قنوات و چاه ها و فاضلاب ها و تونل های زیر زمینی و کار در مخازن سر بسته.      تخلیه و حمل مواد مذاب از کوره های مشغول به کار و کار مستمر در مجاورت کوره های ذوب به نحوی که کارگر در معرض مستقیم حرارت یا بخارات زیان آور متصاعد از کوره باشد.      کارگرانی که ‎مستقیماً و مستمراً در امرتولید درکارگاه های دباغی، سالامبورسازی و روده پاک کنی اشتغال دارند و کار مستمر در گندابروها، جمع آوری، حمل و دفن زباله شهری.      کار کارگرانی که مستمراً به امر جمع آوری و انتقال و انبار کردن کود (نظافت مستمر طویله، اصطبل، سالن های پرورش طیور) در واحدهای دامداری و طیور اشتغال دارند.      کار مستمر و مداوم در فضای باز و در ارتفاع بیش از پنج متر از سطح زمین بر روی دکلها، اتاقک های متحرک، داربست ها و اسکلت ها.      کار مداوم برروی خطوط و پستهای انتقال برق با فشار شصت و سه کیلوولت و بالاتر.      مشاغل شن پاشی، پخت آسفالت دستی، قیرپاشی و مالچ پاشی.      عملیات جوشکاری در داخل مخازن.      کارهایی که استمرار آنها موجبات ابتلا به بیماری ها حاصل از اشعه را فراهم می آورد، نظیر کار با مواد رادیواکتیو و قرار گرفتن در معرض پرتوهای یونساز به تشخیص مراجع ذی صلاح و به استناد قانون حفاظت در برابر اشعه مصوب جلسه مورخ بیستم فروردین ماه 68 مجلس شورای اسلامی.      کار در محل های با فشار محیط بیش از حد مجاز از قبیل غواصی.      کار مستمر در محیط هایی که با وجود رعایت مقررات حفاظتی و ایمنی موجبات بیماری های گوشی و یا کری کارگر را فراهم سازد.      کار در امور سمپاشی باغات و اشجار و مزارع و ضدعفونی اماکن و طویله ها و آشیانه های مرغداری در زمان سمپاشی.      کار کارگرانی که مستقیماً در امر تولید و ترکیب سموم و حشره کش ها اشتغال دارند در زمان انجام کار.      کار با وسایل دارای ارتعاش درحدی که برای سلامتی کارگر زیان آور باشد. مستند به ماده 11 آیین نامه اجرایی تبصره (2) الحاقی ماده 76 قانون تامین اجتماعی، موضوع تصویب نامه هیات وزیران در سال 86، شغل خبرنگاری صراحتاً به عنوان مشاغل سخت و زیان آور عنوان شده است و مصادیق آن طی مصوبات هیات وزیران در سال 83 تصریح شده است. طبق اصلاحیه مجلس شورای اسلامی، رانندگان حمل و نقل بار و مسافر درون و بین شهری، راهداران و رانندگان وزارت راه و شهرسازی در جاده های کشور مشمول مشاغل سخت و زیان آور می شوند. طبق این مصوبه، قانون بیمه اجتماعی رانندگان حمل و نقل بار و مسافر بین شهری مصوب 1379 اصلاح گردید. توجه شود که مشمولان این قانون مکلف به پرداخت چهار درصد سهم کارفرما به صورت نقد و اقساط هستند. در صورتیکه شغل کارگر جزء مشاغل سخت باشد، چه شرایط دیگری باید احراز شود؟ شرط ذیل به منظور ارائه درخواست متقاضی جهت بازنشستگی در مشاغل سخت و زیان آور الزامی است: بیمه شدگانی که حداقل 20 سال سابقه کار متوالی یا25 سال سابقه کار متناوب و پرداخت حق بیمه در کارهای سخت و زیان آور را دارا باشند، بدون شرط سنی می توانند درخواست بازنشستگی از سازمان تامین اجتماعی نمایند. منظور از توالی و تناوب اشتغال در مشاغل سخت و زیان آور چیست؟ 1- ایام زیر چنانچه در فواصل اشتغال به کارهای سخت و زیان آور واقع شود، به عنوان سابقه اشتغال در کارهای سخت و زیان آور محسوب می گردد:     تعطیلات هفتگی     تعطیلات رسمی      ایام استفاده از مرخصی استحقاقی      ایام استفاده از مرخصی بابت ازدواج یا فوت همسر، پدر، مادر و فرزندان به مدت3 روز با دریافت دستمزد در مورد مشمولان قانون کار      ایام استفاده از مرخصی استعلاجی یا استراحت پزشکی اعم از اینکه حقوق ایام مزبور توسط کارفرما پرداخت شود و یا اینکه بیمه شده از غرامت دستمزد ایام بیماری استفاده کرده باشد. 2- ایام و موارد زیر چنانچه در فواصل اشتغال بیمه شده به کارهای سخت و زیان آور واقع شود موجب زایل شدن توالی اشتغال وی در کارهای سخت و زیان آور نمی گردد: ایام خدمت وظیفه سربازی (دوران ضرورت و احتیاط) مشروط بر اینکه بیمه شده حداکثر تا دو ماه پس از پایان خدمت به کار سابق خود برگشته و یا اینکه در کار دیگری که سخت و زیان آور شناخته شده مشغول به کار شده باشد و همچنین ایام آماده به خدمت      دوران توقیف بیمه شده در صورتی که منتهی به محکومیت وی نگردد و یا اینکه کارفرما بر اساس تکلیف قانونی حقوق دوران مزبور را به بیهم شده پرداخت نماید      ایام حالت تعلیق که به واسطه عوامل قهریه طبیعی و یا حوادث و مخاطرات اجتماعی (مانند سیل، زلزله، جنگ و آتش سوزی) که خارج از اراده کارفرما و بیمه شده بوده و در نتیجه آن کارگاه به طور موقت تعطیل می گردد      ایام استفاده از مقرری بیمه بیکاری مشروط بر اینکه بیمه شده قبل از اتمام و یا بلافاصله پس از اتمام دوره مزبور در مشاغلی که سخت و زیان آور شناخته شده مشغول به کار شده یا طبق این آیین نامه بتواند بازنشسته شود     ایام خدمت در جبهه که به تایید مراجع ذی صلاح رسیده باشد     دوران اسارت یا محکومیت سیاسی که بیمه شده براساس آن به عنوان آزاده شناخته شده باشد      ایام بلاتکلیفی بیمه شده که مستند به آرای صادره از سوی هیات های حل اختلاف و یا سایر مراجع قانونی منجر به پرداخت حقوق ایام مزبور شده باشد     ایام استفاده از غرامت دستمزد ایام بیماری که در فاصله زمانی 1354.10.5 تا 1359.4.1 واقع شده باشد      غیبت غیرموجه حداکثر به مدت 10 روز در سال در مورد کارگاه های مشمول قانون کار یا براساس مقررات انضباطی، تخلفاتی و یا استخدامی مربوط در کارگاه های غیرمشمول قانون کار که منجر به اخراج، انفصال موقت و یا دایم نشده باشد. 3- ایام و موارد ذیل چنانچه در فواصل اشتغال بیمه شده به کارهای سخت و زیان آور واقع شود توالی اشتغال او را از بین برده و موجب تناوب اشتغال وی می گردد:     استفاده از مرخصی بدون حقوق به هر منظور و تحت هر عنوان     اخراج، استعفاء، انفصال و بازخریدی      غیبت غیرموجه بیش از (10) روز در هر سال در کارگاه های مشمول قانون کار یا براساس مقررات انضباطی، تخلفاتی و یا استخدامی مربوط در کارگاه های غیرمشمول قانون کار که منجر به اخراج، انفصال موقت و یا دایم شده باشد      اشتغال در کارها و مشاغل عادی     اشتغال در حرف و مشاغل آزاد      بیمه اختیاری     بیکاری بدون دریافت مقرری بیکاری     سایر موارد مشابه انتهای پیام/
 بهار کرونایی می توانست سیلابی هم باشد/ بیش از ۷۰ سیل در سدها مهار شدند , در دو ماهه نخست بهار ۹۹ بیش از ۷۰ سیل در کشور رخ داد که اگر سدها نبودند، بهار ۹۹ در کنار شیوع کرونا، بهاری سیلابی با تخریب های متعدد در پایین دست رودخانه ها بود. , به گزارش خبرنگار اقتصادی خبرگزاری تسنیم، بهار سال جاری به علت شیوع ویروس کرونا، بهاری متفاوت در کشور بود؛ به طوری که علاوه بر رکود اقتصادی ناشی از شیوع این ویروس، مردم نیز با سختی ها و محدودیت هایی مواجه شدند که پیش از این، نمونه آنرا تجربه نکرده بودند. حال اگر در این شرایط، بهار 99 با وقوع سیلاب های متعدد همراه می شد و مردمی که برای نجات از کرونا در خانه هایشان مانده بودند، مجبور به ترک خانه های خود و حضور در مراکز اسکان عمومی از قبیل چادرها و ... می شدند، هم مشقت بسیاری برای مردم به وجود می آمد و هم احتمال شیوع گسترده ویروس کرونا در چنین شرایطی به شدت افزایش می یافت. بهار 99 بارشهای متعددی در کشور داشتیم که اغلب آنها در زمان کوتاه و با شدت بالا رخ داد. بارشهای بهار سال جاری در دو ماه نخست سال منجر به بروز بیش از 70 سیل در کشور شد که این سیلاب ها در مخازن سدها ذخیره شده و کمترین خسارات را برای مردم در پی داشت. به عبارتی اگر سدها نبودند، بهار 99 بهاری سیلابی با تخریب های متعدد در پایین دست رودخانه ها بود. سیف اله آقا بیگی، مدیرکل دفتر مدیریت بحران و پدافندغیرعامل شرکت مدیریت منابع آب ایران در گفت وگو با خبرنگار اقتصادی خبرگزاری تسنیم در این خصوص اظهار داشت: بر اساس آماری که جمع بندی شده در بهار امسال حدود 70 بارندگی منجر به افزایش جریان و سیلاب داشتیم و خوشبختانه با مراقبت های حداکثری هم در بحث رودخانه ها و هم در بحث کنترل جریان سیلابی در مخازن سدها، شاهد کمترین خسارات ها بودیم. وی افزود: حتی در برخی از این سیلاب ها، شاهد ثبت رکورد کم سابقه بارندگی به ویژه در مناطق جنوبی بودیم که اگر این مراقبت ها و این هماهنگی و مشارکت دستگاهی نبود، شاهد می توانست مشکل ساز باشد اما خوشبختانه با حداکثر تدابیر و مدیریتی که در سدها صورت گرفت و همچنین همراهی مردم عزیز، بروز سیلاب ها به کمترین میزان خسارت کاهش یافته است. مدیرکل دفتر مدیریت بحران و پدافندغیرعامل شرکت مدیریت منابع آب ایران خاطرنشان کرد: بارشها تأثیرات بسیار خوبی هم در رفع دغدغه در آب شرب مخصوصا در کلانشهر، در افزایش تولید در مناطقی که غالبا کشت به صورت دیم است و همچنین کشت های بهاری که وابسته به آب تنظیم شده جریان سدها هستند داشته و مجموعا شرایط خوبی را برای امسال رقم زده است. انتهای پیام/  
 وقتی معمولی‌ترین‌، ساده‌ترین و بی‌کیفیت‌ترین‌ها لاکچری می‌شوند! , نماینده کارگران در کمیته دستمزد درباره مشکلات معیشتی کارگران گفت: آسیب های تورمی ابتدا روی گروه های خوراکی و آشامیدنی‌ها است که فشار مضاعفی را بر طبقه کارگری وارد می کند و همین باعث می شود که معمولی ترین ها برای کارگران لاکچری حساب شود. , به گزارش خبرنگار اقتصادی خبرگزاری تسنیم، فرامرزتوفیقی، نماینده کارگری در کمیته دستمزد شورای اسلامیکار به بهانه مشکلات کارگران طی یادداشتی نوشت: معمولی‌ترین غذاها، ساده‌ترین موبایل‌ها، بی‌کیفت‌ترین خودروها، سطح پایین‌ترین خانه‌ها، لاکچری شده‌اند. تورم و گرانی دست به دست هم داده‌اند تا طبقه متوسط رو به پایین را از دم دستی‌ترین آرزوهای  خود محروم کنند. واقعاً تا همین چهار سال پیش خرید یک موبایل، زحمات آنچنانی نداشت. با یک صرفه جویی مختصر می‌شد یک موبایل خوب خرید. حالا اما باید حقوق یک ماه را تنها برای خرید یک گوشی موبایل ساده دارد که کمترین امکانات را دارد. در پایتخت آنهایی که به دنبال خرید خانه بودند می‌گفتند که از پایین شهر شروع می‌کنیم و انشالله بعد از چند سال کم کم خانه را عوض می‌کنیم. حالا در همان پایین شهر باید میلیاردها پول داشته باشی تا بتوانی یک خانه کوچک، بد نقشه، بدون آسانسور، انباری و پارکینگ داشته باشی. بررسی شاخص تورم  بررسی شاخص تورم نشان میدهد، حرکت نامناسب نقدینگی به سمت بازارهای خاص مانند طلا، ارز و خودرو می‌تواند آسیب‌های تورمی بسیار جدی ایجاد کند.  با توجه به اینکه، تورم از ناحیه گروه خوراکی‌ها و آشامیدنی‌ها بر دهک اول ناشی می‌شود،کارگران فشار مضاعفی را نسبت به دهک دهم حس می کنند. زیرا دهک اول به طور متوسط43.3 درصد از کل مخارج مصرفی خود را به گروه خوراکی‌ها و آشامیدنی‌ها اختصاص داده در حالی که دهک دهم تنها 17.2 درصد از مخارج خود را صرف این گروه می‌کند. به همین دلیل هر افزایشی در قیمت این گروه فشاری مضاعف بر دهک‌های پایین است. بالا بودن تورم می‌تواند سهم خوراکی‌ها را در سبد مخارج دهک‌های پایین افزایش داده و فقر غذایی بیشتری ایجاد نماید. یادآوری می‌شود رشد نقدینگی و پایه پولی در انتهای سال 1398 در مقایسه با سال گذشته 30 درصد افزایش داشته باشد که در میان مدت می‌تواند یکی از عوامل افزایش قیمت‌ها باشد.  حرکت نامناسب نقدینگی به سمت بازارهای خاص مانند طلا، ارز و خودرو می‌تواند آسیب‌های تورمی بسیار جدی در مقایسه با گذشته ایجاد نماید. از این رو پرهیز از هر گونه اقدام شتابزده که حتی اندکی بر ثبات متغیرهای کلان اقتصادی اثر منفی می‌گذارد کاملاً ضروری است و باید جدی گرفته شود.  در پایان گزارش امور اقتصاد کلان سازمان برنامه و بودجه آمده است، در صورت اجرای سیاست‌های اعطای تسهیلات 75 هزار میلیارد تومانی به حمایت از بنگاه‌های صنعتی و خانوارهای متاثر از شیوع ویروس کرونا، تشدید کسری بودجه به دلایل مختلف از جمله رکود اقتصادی امهال مالیاتی، افزایش نقدینگی سیال ناشی از رشد سهم حساب‌های جاری در شبکه بانکی برآورد نرخ تورم سال 99 حدود 34 درصد برآورد می‌شود.  با توجه به نقش غالب انتظارات تورمی در شکل گیری قیمت‌ها به نظر می‌رسد سیاست های پولی رایج که معمولاً مبتنی بر احجام پولی است چندان راهگشا نباشد. انتهای پیام/
 پرداخت ۲۵ میلیون تومان یارانه مسکن مهر شامل همه نمی‌شود , مدیرکل راه و شهرسازی استان تهران اعلام کرد:‌پرداخت ۲۵ میلیون تومان یارانه دولتی مسکن مهر شامل همه مالکان واحدهای این طرح نمی‌شود. , به گزارش خبرنگار اقتصادی خبرگزاری تسنیم، دوشنبه هفته گذشته مدیرعامل شرکت عمران پردیش در نشست ویدئو کنفرانسی از دریافت 25 درصد یارانه‌های دولتی پرداخت شده از خریداران مسکن مهر خبر داد. مهدی هدایت با اشاره به اجرای این برنامه از اول خرداد 99 با استناد به مصوبه دولت گفته بود: سیاست و هدف شرکت عمران پردیس از اخذ 25 درصد یارانه‌های دولتی مسکن مهر (25 میلیون تومان) کسب درآمد نیست، چراکه تمام منابع مالی مورد نیاز از طریق دولت تامین شده است. وی افزود: از 2 سال قبل تسهیلات بانکی و آورده مردم تمام شده و عملا تمام منابع مورد نیاز برای مسکن مهر را دولت تامین کرده است. هدف ما فقط از دریافت این 25 میلیون تومان خارج کردن پروژه‌های مسکن مهر از فرآیند دلالی است. وی تصریح کرد:‌بعضا دیده شده که واحد مسکن مهری در پردیس 10 بار خرید و فروش شده،‌ بدون این‌که منجر به سکونت شود. از این تصمیم شرکت عمران پردیس برای دریافت 25 میلیون تومان یارانه‌های دولتی فقط دلالان و محتکران مسکن مهر دلخور هستند. فردی را در پردیس داریم که چند صد واحد مسکن مهر را در اختیار دارد، نمی‌توانیم یارانه‌های دولتی را در اختیار این افراد قرار دهیم. به گزارش تسنیم، با وجود این‌که یک هفته از این اعلام ناگهانی می‌گذرد،‌اما همچنان جزئیات مصوبه مورد اشاره مدیرعامل شرکت عمران پردیس اعلام نشده است. معاون وزیر راه و شهرسازی (حبیب‌الله طاهرخانی مدیرعامل شرکت عمران شهرهای جدید ایران) و قائم مقام وزیر راه در طرح مسکن مهر (احمد اصغری‌مهرآبادی) نیز تاکنون در این‌باره اظهارنظری نکرده‌اند. این در حالی است که پیگیری‌ها از مدیرکل راه و شهرسازی استان تهران حکایت از آن دارد پرداخت 25 درصد یارانه دولتی مسکن مهر شامل همه مالکان نمی‌شود. خلیل محبت‌خواه در گفت‌وگو با خبرنگار اقتصادی خبرگزاری تسنیم، اظهار کرد: افرادی هستند که واحدهای مسکن مهر آنها در گذشته به اتمام رسیده است. به عنوان مثال در یک بلوک تعدادی از مالکان به طور کامل آورده خود را واریز کرده و در واحد خود ساکن شده‌اند. وی ادامه داد: برخی نیز آورده خود را تکمیل نکرده‌ و به دنبال آن هستند تا مسکن خود را تحویل بگیرند. وی تصریح کرد: این تعداد از مالکان باید مابه‌التفاوت یارانه دولتی مسکن مهر را پرداخت کنند که طی محاسبه صورت گرفته باید حدود 25 میلیون تومان پرداخت کنند. مدیرکل راه و شهرسازی استان تهران با تاکید بر این‌‌که پرداخت 25 میلیون تومان یارانه دولتی مسکن مهر شامل همه مالکان نمی‌شود،‌گفت:‌ این برنامه فقط شامل افرادی می‌شود که طی سال‌های گذشته آورده خود را تکمیل نکرده‌اند و الان باید این ما به‌التفاوت را پرداخت کنند تا بتوانند در واحد خود ساکن شوند. انتهای پیام/  
 متوسط قیمت مسکن ۱۷ میلیون تومان شد , بر اساس آمار وزارت راه و شهرسازی متوسط قیمت هر مترمربع واحد مسکونی طی اردیبهشت ماه از مرز ۱۷ میلیون تومان عبور کرده است. , به گزارش خبرنگار اقتصادی خبرگزاری تسنیم، مطابق آمار دفتر اقتصاد مسکن وزارت راه و شهرسازی طی اردیبهشت ماه امسال متوسط قیمت  هر مترمربع واحد مسکونی در مناطق 22 گانه تهران با رشد 9.4 درصدی نسبت با فروردین 99 به 17 میلیون تومان افزایش یافته است. در فروردین ماه امسال متوسط قیمت هر مترمربع واحد مسکونی 15 میلیون و 545 هزار تومان بود. طی ماه مورد اشاره 9996 فقره قرارداد در سامانه املاک و مستغلات کشور ثبت شد. در اولین ماه سال 1096 فقره قرارداد در سامانه کد رهگیری ثبت شده بود. بیشترین متوسط قیمت هر مترمربع در مناطق 22گانه تهران مربوط به منطقه یک با 34 میلیون و 199 هزار تومان طی اردیبهشت ماه امسال وبده است. در فروردین 99 متوسط قیمت در این منطقه 31 میلیون و 920 هزار تومان بود. کمترین متوسط قیمت نیز با 7 میلیون و 743 هزار تومان مربوط به منطقه 18 بوده است. در فروردین ماه متوسط قیمت در این منطقه 7 میلیون و 118 هزار تومان بود. انتهای پیام/  
 هرمزگان در صدر فهرست تورمی اردیبهشت ماه/تورم محدود ۱۳ درصدی در آذربایجان غربی+جدول , بیشترین نرخ تورم نقطه به نقطه مربوط به استان هرمزگان (۳۰.۵ درصد) و کمترین آن مربوط به استان آذربایجان غربی (١٣.٧ درصد) است. , به گزارش خبرنگار اقتصادی خبرگزاری تسنیم،  بر اساس اعداد مربوط به تورم در میان دهک‌های مختلف هزینه‌ای، فاصله تورمی دهک‌ها در اردیبهشت به ٣.٩ درصد رسید که نسبت به ماه قبل 0.5 واحد درصد رشد داشت.   بر این اساس در اردیبهشت ماه ١٣٩٩ عدد شاخص کل برای خانوارهای کشور (100=١٣٩٥) به 210 رسید که نسبت به ماه قبل ٢.٥ درصد افزایش نشان می­دهد. در این ماه بیشترین نرخ تورم ماهانه خانوارهای کشور مربوط به استان بوشهر با ٤.٧ درصد افزایش و کمترین نرخ تورم ماهانه مربوط به استان آذربایجان غربی با 0.٦ درصد افزایش است. درصد تغییر شاخص کل نسبت به ماه مشابه سال قبل (تورم نقطه به نقطه) برای خانوارهای کشور ٢١ درصد می­باشد. بیشترین نرخ تورم نقطه به نقطه مربوط به استان هرمزگان (30.٥ درصد) و کمترین آن مربوط به استان آذربایجان غربی  (١٣.٧ درصد) است. نرخ تورم دوازده ماهه منتهی به اردیبهشت ماه ١٣٩٩ برای خانوارهای کشور به عدد ٢٩.٨ درصد رسید. بیشترین نرخ تورم دوازده ماهه مربوط به استان ایلام (٣٥.٨ درصد) و کمترین آن مربوط به استان­ های آذربایجان غربی و فارس (٢٦.٥ درصد) است.  خانوارهای شهری در اردیبهشت ماه ١٣٩٩ عدد شاخص کل برای خانوارهای شهری (100=١٣٩٥) به 208.7 رسید که نسبت به ماه قبل ٢.٦ درصد افزایش نشان می­دهد. در این ماه بیشترین نرخ تورم ماهانه خانوارهای شهری مربوط به استان بوشهر با ٤.٦ درصد افزایش و کمترین نرخ تورم ماهانه مربوط به استان آذربایجان غربی با 0.3 درصد افزایش است. درصد تغییر شاخص کل نسبت به ماه مشابه سال قبل (تورم نقطه به نقطه) برای خانوارهای شهری کشور ٢١.٣ درصد است. بیشترین نرخ تورم نقطه به نقطه خانوارهای شهری مربوط به استان هرمزگان (٢٩.٨ درصد) و کمترین آن مربوط به استان آذربایجان غربی (١٣.٤ درصد) است. نرخ تورم دوازده ماهه منتهی به اردیبهشت ماه ١٣٩٩ برای خانوارهای شهری به عدد  ٢٩.٧ درصد رسید . بیشترین نرخ تورم دوازده ماهه مربوط به استان ایلام  (٣٥.٤ درصد) و  کمترین آن  مربوط به  استان  فارس (٢٥.٣ درصد) است.  انتهای پیام/
 جزئیات جدید از نحوه افزایش حقوق در نیروهای مسلح و آموزش و پرورش , بر اساس اعلام سازمان برنامه و بودجه ۵ دستگاه از جمله آموزش و پرورش به موجب سایر اختیارات قانونی شامل افزایش حقوق از محل افزایش امتیازات فصل دهم قانون مدیریت خدمات کشوری شده‌اند. , به گزارش خبرنگار اقتصادی خبرگزاری تسنیم، حدود 70 دستگاه اجرایی به صورت مستقیم از مزایای بخشنامه 30 بهمن افزایش 50 درصدی امتیازات فصل دهم قانون مدیریت خدمات کشوری بهره مند شده‌اند. بر اساس این بخشنامه دستگاهها بایستی از محل صرفه جوییها و فروش اموال مازاد دستگاه افزایش امتیازات مذکور را در احکام حقوقی کارکنان اعمال کنند. این درحالی است که 5 دستگاه از جمله آموزش و پرورش به موجب سایر اختیارات قانونی شامل افزایش حقوق از محل افزایش امتیازات فصل دهم قانون مدیریت خدمات کشوری شده‌اند. به عنوان مثال در بخشنامه اردیبهشت ماه رییس سازمان برنامه و بودجه تخصیص وزارت آموزش و پرورش 110 درصد لحاظ شده است که عملا 10 درصد مازاد بر منابع مصوب در قانون بودجه سال جاری میباشد. بر اساس جدول زیر، علاوه بر آموزش و پرورش برای اجرای تکمیلی نظام رتبه بندی، دانشگاهها، مراکز پژوهشی و فناوری، کادر درمان و نیروهای مسلح مشمول افزایش امتیازات از سایر اختیارات قانونی شده‌اند.    انتهای پیام/
 ۷۰ دستگاه از مزایای افزایش امتیازات فصل دهم قانون مدیریت خدمات کشوری بهره مند شدند , طبق اعلام سازمان برنامه و بودجه ۷۰ دستگاه از مزایای افزایش امتیازات فصل دهم قانون مدیریت خدمات کشوری بهره مند شدند. , به گزارش خبرنگار اقتصادی خبرگزاری تسنیم، بر اساس بخشنامه 30 بهمن سال 98 سازمان برنامه و بودجه کشور 70 دستگاه اجرای از مزایای افزایش امتیازات فصل دهم قانون مدیریت خدمات کشوری بهره مند شده‌اند. بر این مبنا وزارت جهاد کشاورزی، وزارت تعاون، وزارت راه، سازمان حفاظت محیط زیست، بنیاد شهید، وزارت فرهنگ، وزارت صنعت، وزارت ورزش، وزارت اقتصاد، معاونت علمی ریاست جمهوری، سازمان اداری و استخدامی، سازمان استاندارد از افزایش امتیازات مذکور بهره مند شده‌اند.  انتهای پیام/
 هشدار وقوع سیلاب ناگهانی و آبگرفتگی معابر , سازمان هواشناسی از نفوذ سامانه بارشی خبر و نسبت به وقوع سیلاب ناگهانی و آبگرفتگی معابر در ۲ استان کشور هشدار داد. , به گزارش خبرنگار اقتصادی خبرگزاری تسنیم، هشدار سازمان هواشناسی به شرح زیر است؛‌ توصیف: نفوذ سامانه بارشی زمان شروع: بعدازظهر یکشنبه 99/03/04 نوع مخاطره: رگبار باران گاهی همراه با رعدوبرق و وزش باد شدید موقت منطقه اثر: یکشنبه 99/03/04: آذربایجان غربی، شمال آذربایجان شرقی دوشنبه 99/3/05: آذربایجان غربی، آذربایجان شرقی اثر مخاطره: بالاآمدن سطح آب رودخانه‌ها، سیلاب ناگهانی در مسیل‌ها و در‌ه‌هاا، آبگرفتگی معابر عمومی، رخداد تگرگ و برخورد صاعقه سازمان هواشناسی با توصیه نسبت به اجتناب از هرگونه اتراق در حاشیه رودخانه‌ها و مسیل‌ها بر عدم سم‌پاشی و محلول پاشی باغات و مزارع، چشم پوشی از صعود به ارتفاعات و آمادگی دستگاه‌های اجرایی از جمله شهرداری‌ها و فرمانداری‌ها جهت انجام تمهیدات لازم به‌منظور جلوگیری از خسارات احتمالی تاکید کرده است. انتهای پیام/
 آپشنهای فنی خودرو| چراغ‌های تطبیق شونده با مسیر چیست؟ , همزمان با پیشرفت سایر بخش های صنعت خودروسازی روزبه روز تکنولوژی های جدیدی بر روی آپشن چراغ خودروها نیز تولید و عرضه می‌شود، که سیستم چراغ‌های تطبیقی خودرو یکی از آنهاست. , به گزارش خبرنگار اقتصادی خبرگزاری تسنیم، امروزه سیستمی در چراغ‌های جلو برخی ‌خودرو‌ها پیاده‌سازی شده است که ریشه آن را باید در دهه 50 میلادی پیدا کنیم. این سیستم را اگر بخواهیم به طور ساده شرح دهیم، باید بگوییم که در سر پیچ‌ها با گردش فرمان، چراغ‌های جلو نیز زاویه می‌گیرند تا دید رو به جلو بیشتر شده و نقاط کور موجود در پیچ نیز در معرض نور چراغ‌ها قرار بگیرند. این سیستم به نام AFS شناخته می‌شود که مخفف عبارت adaptive frontlight system به معنی چراغ‌های جلو تطبیقی است. در خودرو‌هایی که فاقد این سیستم هستند، در هنگام ورود به پیچ در جاده، چراغ همیشه رو به مستقیم تابیده و بیرون جاده را بیشتر از مسیر روشن می‌کند. این عیب خصوصا در مسیر‌های کوهستانی و پیچ و خم‌های مسیر می‌تواند بسیار خطرناک باشد. اما خودرویی که مجهز به این سیستم است، در هنگام چرخش و گذر از پیچ‌ها عملکرد و ایمنی بیشتر و بهتری خواهد داشت. به این معنی که یک موتور کوچک قرار گرفته درون کاسه چراغ‌ها با توجه به سرعت خودرو و میزان انحراف فرمان از خط مرکزی آن، اقدام به چرخش کاسه چراغ‌ها می‌کند. این سیستم می‌تواند کاسه چراغ‌ها را تا 15 درجه به هر طرف بگرداند که در مجموع 30 درجه خواهد بود. کارکرد AFS در خودروها به این صورت است که درون چراغ جلو، موتورهایی قرار گرفته که لامپ ها و یا LEDها بر روی آن نصب می‌شوند. این موتور باتوجه به اطلاعات دریافت شده از میزان چرخش چرخ ها از طریق سنسور مورد نظر، لامپ ها و یا LEDهای نصب شده بر روی خود را می‌چرخاند و به این طریق در پیچ ها که فرمان خودرو می‌چرخد، وضعیت این موتورها هم تغییر می‌کند و به این ترتیب بیش تر فضای تاریکی که سر پیچ ها وجود دارد با چرخیدن لامپ ها یا LEDها روشن می‌شود و اجسام و خودروهایی که در آن ناحیه قرار دارند، قابل رؤیت می‌شوند و خطر برخورد با آن ها بسیار کم تر. این مدل از پرتاب نور در خودروهایی مانند مزدا 3 New و لکسوس GS 460 به کار برده شده است. سیستم Adaptive Front Lighting بسیار هوشمندتر نسبت به AFS رفتار می‌کند. به این صورت که دوربین های تعبیه شده در زیر آینه های کناری، آینه وسط و یا جلوپنجره، خودروهای محرکی را که در مسیر هستند تشخیص می‌دهد و پرتاب نور را به گونه ای تنظیم می‌کند که باعث کوری موقت راننده ای که در خلاف مسیر حرکت می‌کند، نشود و همین طور پرتاب نور را برای خودروهایی که در جلوی خودرو و موافق مسیر حرکت می‌کنند به گونه ای تنظیم می‌کند تا بازتاب نور بر آینه های کناری و آینه وسط آن، نیافتد و باعث آزار راننده جلویی نشود. این سیستم پیشرفته هنگام رانندگی در شب، وضعیت پرتاب نور را باتوجه به تشخیص دوربین ها بین دو حالت نوربالا (High-Beam) و نورپایین (Low-Beam)، تغییر می‌دهد که این تغییر حالت می‌تواند به طور مجزا بین دو چراغ رخ دهد به این صورت که ممکن است یک چراغ در حالت نورپایین باشد و چراغ دیگر در حالت نوربالا. علت این تغییرِ حالت هم روشن کردن حداکثر مسیر است، البته بدون این که راننده ای با نوربالا اذیت شود.   اما این سیستم بیشترین اثر خود را از سرعت خودرو می‌گیرد. به این معنی که زاویه کم چرخش که نهایتا برابر با 15 درجه به هر سمت است، برای عبور در سرعت‌های بالا که چرخش خودرو به نسبت طول مسیر کم است، کاملا کافی خواهد بود. اما اگر خودرو در حال پارک کردن باشد و یا در یک مسیر کوهستانی پر پیچ و خم در حال تردد است، سیستم AFS به شکل دیگری توانایی خود را افزایش می‌دهد. به این صورت که اگر سرعت خودرو کم ‌و زاویه پیچش زیاد باشد، در برخی ‌خودرو‌ها با روشن‌شدن چراغ‌های کناری خودرو که به این منظور تعبیه شده‌اند و یا شدید‌تر شدن تابش چراغ‌های جلو، این عیب برطرف می‌شود. همچنین اکثر خودرو‌هایی که به این سیستم مجهز هستند، در عبور از سربالایی و سراشیبی‌ها نیز از این سیستم بی بهره نخواهند بود. به این معنی که با ورود به یک سر‌بالایی، چراغ‌ها رو به پایین زاویه می‌گیرند تا مسیر بیشتری از روبه‌رو را روشن کنند و از تابش مستقیم به چشم رانندگانی که از روبه‌رو می‌آیند بکاهند و با ورود به یک سراشیبی این عمل به صورت عکس انجام می‌شود تا در لحظه ورود به سرازیری نیز دید کافی موجود باشد. این سیستم در هنگام دنده عقب رفتن از کار می‌افتد. اهمیت این سیستم ها شب هنگام و در جاده های پر پیچ و خم مشخص می‌شود زیرا هنگام پیچیدن در این جاده ها بدون این سیستم، بسیاری از ناحیه درون پیچ، تاریک می‌ماند و راننده چیزی مشاهده نمی‌کند، اما اگر خودروی شما مجهز به این آپشن ها باشد قسمت زیادی از ناحیه تاریک درون پیچ روشن می‌شود و دید راننده نسبت به حالت عادی بیش تر می‌شود. انتهای پیام/  
 فاصله ۸ درصدی تورم دهکهای هزینه‌ای+جدول , نرخ تورم کل کشور در اردیبهشت ماه ١٣٩٩ برابر ٢٩.٨ درصد است که در دهک‌های مختلف هزینه‌ای در بازه ٢٨.� درصد برای دهک اول تا ٣١.٩ درصد برای دهک دهم نوسان دارد. , به گزارش خبرنگار اقتصادی خبرگزاری تسنیم، نرخ تورم کل کشور در اردیبهشت ماه ١٣٩٩ برابر ٢٩,٨ درصد است که در دهک‌های مختلف هزینه‌ای در بازه ٢٨.� درصد برای دهک اول تا ٣١.٩ درصد برای دهک دهم نوسان دارد. محدوده تغییرات تورم دوازده ماهه در گروه عمده «خوراکی‌ها، آشامیدنی‌ها و دخانیات» بین ٢٩.٢ درصد برای دهک اول تا ٣٢.٤ درصد برای دهک دهم است. هم چنین اطلاع مذکور در مورد گروه عمده «کالاهای غیر خوراکی و خدمات» بین ٢٦.٩ درصد برای دهک اول تا ٣١.٧ درصد برای دهک دهم است. فاصله تورمی دهک‌ها بر اساس اعداد مربوط به تورم در میان دهک‌های مختلف هزینه‌ای، فاصله تورمی دهک‌ها در این ماه به ٣,٩ درصد رسید که نسبت به ماه قبل (٣.٤ درصد) � .٥ واحد درصد افزایش داشته است. فاصله تورمی در گروه عمده «خوراکی‌ها، آشامیدنی‌ها و دخانیات» نسبت به ماه قبل � .٨ واحد درصد و در گروه عمده «کالاهای غیر خوراکی و خدمات» نسبت به ماه قبل � .٧ واحد درصد کاهش نشان می‌دهد.     انتهای پیام/
 افزایش ۲.۸ درصدی تردد در جاده‌های کشور/تردد روان در محورهای شمالی , سازمان راهداری و حمل‌ونقل جاده‌‌ای از افزایش ۲.۸ درصدی تردد وسایل نقلیه در محورهای برون‌شهری کشور طی دیروز خبر داد. , به گزارش خبرنگار اقتصادی  خبرگزاری تسنیم، بر اساس تصاویر دریافتی از دوربین‌های نظارتی، سامانه‌های ترددشمار و گشت‌های شعب سازمان راهداری سراسر کشور طی شبانه‌روز گذشته تردد وسایل نقلیه در محورهای برون‌شهری، نسبت به‌روز قبل 2.8 درصد افزایش را نشان می‌دهد. سهم وسایل نقلیه سنگین  12.8 درصد، اوج تردد بین ساعات 19 تا 20 بوده و کمترین تردد بین ساعات 4 تا 5 بامداد صورت گرفته است. همچنین در زمان حاضر تردد وسایل نقلیه در محورهای چالوس ، هراز ، فیروزکوه ، آزادراه تهران - شمال و آزادراه قزوین - رشت (رفت و برگشت) روان بوده و  برخی محورهای استان‌های کیلان و مازندران دارای بارش باران است. انتهای پیام/
 تماس تلفنی روحانی با زنگنه/ تأکید رئیس جمهور بر تکمیل پروژه ها با توان داخلی , رئیس‌جمهوری در گفت‌وگو با وزیر نفت، بر ضرورت تسریع فرایند تکمیل و توسعه طرح‌ها و پروژه‌های صنعت نفت در بخش‌های مختلف نفت، گاز و پتروشیمی تاکید کرد. , به گزارش گروه اقتصادی خبرگزاری تسنیم، طبق اعلام پایگاه اطلاع‌رسانی دولت، حسن روحانی پس از شنیدن گزارش بیژن زنگنه، وزیر نفت درباره آخرین وضع پروژه‌های اولویت‌دار نفت، گاز و پتروشیمی در سال جاری، به تاثیر مستقیم فعال بودن این بخش در جهش تولید اشاره کرد و گفت: باید تلاش کنیم تمامی پروژه‌های نفتی به ویژه در حوزه پتروشیمی با استفاده از توان و ظرفیت‌های متخصصان کشورمان هرچه سریعتر به مرحله بهره‌برداری برسد. وی با اشاره به اینکه خوشبختانه در حوزه‌های مختلف فعالیت مرتبط با صنعت نفت، گاز و پتروشیمی با کمترین آسیب از لحاظ ابتلا به کرونا مواجه بوده‌ایم، از تمامی کارکنان و مهندسان و کارگران صنعت نفت که در ماه‌های اخیر با وجود شرایط سخت شیوع بیماری کرونا با رعایت دستورالعمل‌های بهداشتی در حوزه‌های کاری خود حاضر بوده و با تمام توان در مسیر خدمت به کشور و مردم تلاش کرده‌اند، قدردانی کرد. بر اساس این گزارش، زنگنه در این گفت‌وگو گزارشی از روند اجرای پروژه‌های اولویت دار صنعت نفت از جمله طرح‌های پارس جنوبی، طرح پایانه جاسک و خط لوله هزار کیومتری گوره- جاسک و طرح‌های پتروشیمی و پروژه‌های غرب کارون و چگونگی حل برخی مشکلات پیش رو به رئیس جمهور ارائه کرده است. انتهای پیام/
 هشدار چین به آمریکا نسبت به اقدام متقابل درباره موضوع هنگ کنگ , پس از آنکه مشاور ارشد کاخ سفید تهدید کرد که واشنگتن ممکن است در صورت تصویب قانون جدید چین درباره هنگ کنگ، مزیت‌های خاص تجارت با آمریکا را لغو کند، دولت پکن امروز (دوشنبه) هشدار داد که هر اقدام لازمی را برای محافظت از منافع خود اتخاذ خواهد کرد. , به گزارش خبرگزاری تسنیم به نقل از خبرگزاری فرانسه، پس از آنکه مشاور ارشد کاخ سفید تهدید کرد که واشنگتن ممکن است در صورت تصویب قانون امنیتی جدید چین درباره هنگ کنگ، مزیت‌های خاص تجارت با واشنگتن را لغو کند، دولت پکن هشدار داده است که هر اقدام لازمی را برای محافظت از منافع خود اتخاذ خواهد کرد. مقامات چین در پاسخ به چندین ماه اعتراض گسترده و اغلب خشونت‌آمیز سال گذشته در هنگ کنگ، اعلام کردند که این کشور قصد دارد قوانینی را برای این شهر نیمه خودمختار وضع کند. این قوانین شامل ممنوعیت هرگونه اقدامی مبنی بر خیانت و براندازی دولت در این منطقه اقتصادی می‌شود. رابرت اوبراین، مشاور امنیت ملی کاخ سفید، روز یکشنبه تهدید کرد که اگر پکن قانون امنیتی جدید خود را در هنگ کنگ اجرا کند، آمریکا تحریم‌های جدیدی علیه چین اعمال خواهد کرد. اما وزارت امور خارجه چین امروز (دوشنبه) گفت: ایالات متحده «حق انتقاد و مداخله ندارد». ژائو لیجیان، سخنگوی وزارت خارجه چین گفت: اینکه چه قوانینی چگونه و چه موقع برای هنگ کنگ تصویب شود کاملاً در محدوده حاکمیت چین است. وی افزود: اگر ایالات متحده اصرار داشته باشد که به منافع چین آسیب برساند، چین باید برای مقابله با این موضوع، اقدامات لازم را انجام دهد. انتهای پیام/
 یک میلیون اشتراک اینترنت خانگی آماده واگذاری شد , وزیر ارتباطات و فناوری اطلاعات اعلام کرد یک میلیون اشتراک خانگی اینترنت آماده‌ واگذاری شده است و اولویت واگذاری‌ با کسانی است که زودتر ثبت‌نام کرده اند. , به گزارش خبرگزاری تسنیم، محمدجواد آذری جهرمی وزیر ارتباطات و فناوری اطلاعات به نظرسنجی انجام‌شده از کاربران  اینستاگرام درباره استفاده از اینترنت ثابت و خانگی اشاره کرده و نوشت: بر اساس نظر شما برنامه‌ریزی عملیاتی کردیم که در سال پیش رو با تمام توان شبکه‌ی اینترنت خانگی را گسترش بدهیم و میلیون‌ها اشتراک جدید خانگی با کمترین کاغذبازی اداری و در کمترین زمان ممکن (48 ساعت از ثبت درخواست تا راه‌اندازی در منزل) تحویل شما دهیم و از طرفی هم با  VDSLسرعت اینترنت خانگی فعلی را چهار برابر کنیم. وی با بیان اینکه دوران گواهی بردن برای گرفتن اینترنت 128خیلی وقت است که تمام شده، افزود: همین الان یک میلیون اشتراک خانگی اینترنت در مناطق «شهری» و «روستایی»، آماده‌ واگذاری شده است، تا شما پول کمتری برای استفاده از اینترنت پرداخت کنید. هر چند برای همه کافی نیست اما فاز دوم را هم در شهریورماه آماده‌ی واگذاری می‌کنیم. وزیر ارتباطات و فناوری اطلاعات افزود: اولویت ما در واگذاری‌ این یک میلیون اشتراک با کسانی است که زودتر ثبت‌نام کنند. هیچ نیازی به مراجعه‌ی حضوری هم ندارید و همه اقدامات، به‌صورت تمام الکترونیکی از طریق زیرساختهای دولت الکترونیک فراهم شده است. حداکثر 48 ساعت پس از ثبت‌نام اشتراک‌ها واگذار می‌شود و قابل استفاده است؛ بخش‌های مختلف به‌خط شده‌اند تا بدون معطلی کار را پیش ببرند. در ارتقای چهار برابری سرعت هم مشترکین فعلی اینترنت خانگی در اولویت هستند. آذری جهرمی در پایان خاطرنشان کرد: به‌زودی «خدمات رایگانی» را که برای مشترکین خانگی مشخص کردیم هم ارائه خواهیم کرد. اگر درخواست استفاده از خدمات اینترنت خانگی دارید، به سامانه xdslplus.ir بروید و با چند کلیک، جزو اولین نفراتی باشید که ثبت درخواست می‌کنند. انتهای پیام/
 رشد شاخص بورس های اروپا همزمان با بازگشایی اقتصادها , در حالی که کشورهای اروپایی برنامه‌های خود را برای بازگشایی تدریجی اقتصادهای خود و رفع محدودیت‌های قرنطینه پیش می‌برند، ارزش سهام اروپا امروز (دوشنبه) افزایش یافت. , به گزارش خبرگزاری تسنیم به نقل از شبکه خبری سی ان بی‌سی، در حالی که کشورهای اروپایی برنامه‌های خود را برای بازگشایی تدریجی اقتصادهای خود و رفع محدودیت‌های قرنطینه پیش می‌برند، ارزش سهام اروپا امروز (دوشنبه) افزایش یافت. شاخص بازار بورس فرانسه در معاملات امروز در پاریس به میزان 28 واحد صعود کرد. این در حالی بود که شاخص بازار سهام آلمان نیز با رشد 100 واحدی روبرو شد. بازارهای بورس آمریکا و انگلستان نیز امروز به علت تعطیلات رسمی بسته بود. بر اساس این گزارش، بازگشایی تدریجی اقتصاد فرانسه و آلمان نقاط عطف برجسته‌ای برای بهبود شرایط اقتصادی این دو کشور محسوب می‌شود. کلیساها در فرانسه روز یکشنبه برای نخستین بار طی دو ماه دو گذشته مراسم مذهبی خود را برگزار کردند چرا که دولت اجازه داد تا عبادتگاه‌ها در سراسر این کشور بازگشایی شود. این در حالی است که در طول دو روز گذشته تعداد موارد جدید ابتلا به ویروس کرونا در آلمان با اندکی افزایش مواجه شد. با تثبیت موارد ابتلا به کرونا، بازگشایی اقتصاد آلمان در هفته اول ماه مه شروع شد و تمام مغازه‌ها مجاز به ادامه فعالیت خود شدند. هر کدام از 16 ایالت فدرال این کشور مسئولیت بازگشایی مناطق خود را بر عهده دارند. انتهای پیام/
 چرا گوشی تلفن همراه گران شد؟ , رئیس اتحادیه صنف دستگاه‌های مخابراتی و ارتباطی با برشمردن دلایل گرانی گوشی موبایل گفت: امسال به دلیل قطع واردات تلفن همراه، شاهد کمبود گوشی و در نهایت افزایش قیمت‌ها هستیم. , به گزارش خبرگزاری تسنیم، مهدی محبی افزود: به دلیل شیوع ویروس کرونا از بهمن ماه سال گذشته در کشور‌های همسایه و کشور خودمان و تعطیلی کسب و کار‌ها و همچنین برنامه‌های آموزشی که وزارت آموزش و پرورش برای ادامه روند آموزش با نام "شاد" در کشور ارائه کرد مصرف گوشی در کشور به شدت بالا رفت و باعث کمبود گوشی تلفن همراه در کشور شد. وی البته بدون اشاره به فعالیت های سوداگرانه در این بازار گفت: نیاز کشور ماهیانه یک و نیم میلیون گوشی بود که در ماه‌های فروردین و اردیبهشت امسال فقط 700 هزار گوشی وارد کشور شده که خودش یک و نیم میلیون کسری دارد. رئیس اتحادیه صنف دستگاه‌های مخابراتی و ارتباطی افزود: بانک مرکزی باید برای جبران این کمبود وارد این بازار شود و از این صنف حمایت و ارز مورد نیاز واردات گوشی را تامین کند تا واردکنندگان بتوانند گوشی به اندازه کافی وارد بازار کنند. محبی گفت: آمار شرکت‌های واردکننده در حال حاضر حاکی از آن است که حدود 500 هزار گوشی در گمرک و انبار‌ها وجود دارد و با کمک بانک مرکزی می‌شود این گوشی‌ها را ترخیص کرد. وی افزود: هم اکنون بازار خرید و فروش گوشی به آرامی در جریان است، اما گرانی دلار تاثیر بسیار زیادی بر قیمت‌ها گذاشته و آرامش را از بازار این کالا سلب کرده است. رئیس اتحادیه صنف دستگاه‌های مخابراتی و ارتباطی گفت: خرید و فروش تلفن همراه حتما باید از فروشگاه‌های قانونی و دارای جواز کسب از اتحادیه باشد و همه تعمیرکاران گوشی تلفن همراه نیز باید حتما دارای جواز اتحادیه باشند و غیر از این تخلف محسوب می‌شود ضمن اینکه مردم می‌توانند با مراجعه به سایت اتحادیه دستگاه‌های مخابراتی تهران، شکایت خود را مطرح و پیگیری کنند. محبی در پایان افزود: اگر سایتی در فضای مجازی مشغول خدمات فروش گوشی و یا تعمیرات آن است مردم حتما باید قبل از مراجعه به این سایت‌ها اسم و نام و نشانی آن سایت را در سایت اتحادیه چک کنند تا مورد تایید این اتحادیه باشد. انتهای پیام/
 واگذاری برخی شرکت های شستا به تعاونی‌ها/احیای ۱۸ هزار میلیارد تومان مطالبه بخش تعاونی از دولت , معاون تعاون وزیرکار از احیای ۱۸ هزار میلیارد تومان مطالبه تعاونی ها از دولت خبر داد و گفت: حمایت از سرمایه گذاری و بهره برداری از اشتغالزایی تحت مدیریت و مالکیت شستا توسط تعاونی ها در چارچوب های قانونی از اهداف تفاهم با شستا است. , به گزارش خبرنگار اقتصادی خبرگزاری تسنیم، یکی از مهمترین موانع توسعه اقتصادی در کشورهای در حال توسعه کمبود سرمایه است. همین سرمایه کم نیز به دلیل نبود فرهنگ سرمایه گذاری ، صرف فعالیت های غیراقتصادی می شود. شرکت های تعاونی از طریق آموزش اعضا و ایجاد زمینه های سالم اقتصادی قادرند در کاهش میزان مصرف افراد و در نتیجه افزایش پس انداز دخالت نموده و این سرمایه ها را در جهت سرمایه گذاری در تولید هدایت کنند. تعاونی ها می توانند این وجوه متمرکز شده را در یک صندوق تجمیع کرده و با انجام عملیات بانکی موجب به کار افتادن آن در جریان سرمایه گذاری گردند. یکی از بزرگترین معضلات و ویژگی مشترک کشورهای در حال توسعه نرخ بالای بیکاری است .دلیل این امر نه تنها رشد جمعیت بلکه عدم هماهنگی بخش صنعت با نیازهای اشتغالی جامعه است.به غیر از جمعیت بیکار غیرماهر ، مشکل افراد تحصیل کرده و بیکار نیز مطرح است که بدلیل فقدان سیستم برنامه ریزی نیروی انسانی نتوانسته اند شغلی برای خود بیابند. تعاونی ها بویژه تعاونی های خدماتی می توانند تا حد زیادی این مشکل را حل کنند ، بدیهی است حرف و صنایع کوچک که از ارکان اصلی اشتغال درجوامع هستند به دلیل عدم توان رقابت با صنایع ماشینی و پیشرفته بتدریج موقعیت خود را در بازار اشتغال از دست داده اند .این واحدهای کوچک می توانند از طریق ایجاد واحدهای بزرگتر در قالب تعاونی ها موقعیت خویش را بهبود بخشیده و در حل مشکل اشتغال نیز گام بردارند. معاونت تعاون با شرکت شستا به منظور واگذاری برخی شرکت ها به تعاونی های توانمند تفاهم نامه امضا کرده است که استفاده بهینه از پتانسیل های موجود و ظرفیت هاو توانایی های سرمایه گذاری و مالی، علمی، فنی در اجرا و توسعه طرح های مولد و اشتغالزای تحت مدیریت و مالکیت شرکت سرمایه گذاری تامین اجتماعی یکی از اهداف این تفاهم نامه است.  محمدکبیری،معاون تعاون وزیرکار درباره واگذاری برخی از شرکت های شستا به تعاونی های تعاون گفت: تفاهم نامه ای در این زمینه میان معاونت تعاون شستا به امضا رسیده است که اهداف زیادی را در دستور کار دارد.   وی ادامه داد: استفاده بهینه از پتانسیل های موجود و ظرفیت هاو توانایی های سرمایه گذاری و مالی، علمی، فنی در اجرا و توسعه طرح های مولد و اشتغالزای تحت مدیریت و مالکیت شرکت سرمایه گذاری تامین اجتماعی بود. کبیری درباره اهداف اجرایی این تفاهم نامه افزود: حمایت از سرمایه گذاری و ایجاد بهره برداری از طرح های مولد و اشتغالزای تحت مدیریت و مالکیت شستا توسط تعاونی ها در چارچوب های قانونی موجود از اهداف اجرایی این تفاهم نامه است. معاون امور تعاون وزارت تعاون ، کارورفاه اجتماعی با اشاره به جزییات این تفاهم نامه گفت: کمک به تأمین بلاواسطه مواد اولیه تعاونی ها و تعانی های تامین نیاز از شرکت های تحت مالکیت شستا، واگذاری و ابتیاع سهام شرکت های قابل واگذاری وابسته به شستا به شرکت های تعاونی توانمند در چارچوب قوانین و مقررات مربوطه، ایجاد مکانیزم توزیع مناسب محصولات تولیدی شرکت های وابسته به شستا در شبکه توزیع تعاونی های مصرف، زمینه ایجاد اجرای طرح های بزرگ اقتصادی با مشارکت و سرمایه گذاری شرکت شستا در طرح های تعاونی، مشارکت شرکت های تعاونی عمرانی و توسعه عمران شهرستانی در طرح های عمرانی و ساخت و ساز و پیمانکاری، توسعه بازار محصولات تعاونی ها در قالب زنجیره ارزش با مشارکت شرکت شستا، ایجاد و راه اندازی مرکز نوآوری تعاون در جهت حمایت از شرکت های تعاونی دانش بنیان، خلاق و نوآور، ارائه نتایج مطالعات و امکان سنجی پروژه های مناسب اقتصادی انجام شده توسط شستا به معاونت تعاون از موارد ذکر شده در این تفاهم نامه است. کبیری افزود: همچنین بهره مند شدن طرفین از امکانات یکدیگر از قبیل توانایی های ذهنی، فکری، پژوهشی، تجربی، کارگاهی و ارتباطات بین المللی و نمایشگاهی و برقرار امکان بازدید و استفاده از کارگاه ها و واحدهای علمی و پژوهشی شستا در جهت توانمندسازی مدیران و کارشناسان بخش تعاون از دیگر مفاد قید شده در این تفاهم نامه است. معاون تعاون وزیر تعاون ،کارورفاه اجتماعی درباره فرآیند اجرایی شدن این تفاهم نامه تصریح کرد: قرار است به منظور اجرایی شدن این تفاهم نامه کارگروهی مرکب از 7نفر با معرفی طرفین که مسوولیت پیگیری، گزارش گیری و در نهایت انجام هماهنگی های لازم میان طرفین را در جهت اجرایی شدن این مهم تشکیل شود.مدت زمان اجرای این تفاهم نامه 2سال خواهد بود که در صورت تقاضای طرفین قابل تمدید است. محمدکبیری با اعلام تصویب 1.7 میلیون شغل در بخش تعاون، اخذ 2 هزار میلیارد تومان از وزارت صنعت برای ایجاد شغل، احیای 18 هزار میلیارد تومان مطالبه تعاونی از دولت گفت: مردمی کردن اقتصاد از طریق واگذاری شرکت های دولتی و شبه دولتی به تعاونی ها ممکن می شود. انتهای پیام/
 جزئیات معافیتهای جدید ثبت سفارش واردات/کنترل سابقه واردات برای پیمانکاران دولتی حذف شد+سند , بر اساس بخشنامه جدید معافیتهای واردات از طریق کارت بازرگانی، کنترل سابقه واردات برای واحدهای تولیدی تغییر کرد. , به گزارش خبرنگار اقتصادی خبرگزاری تسنیم،  بر اساس بخشنامه دفتر مقررات صادرات و واردات وزارت صنعت، متقاضیان فاقد سابقه واردات تا سقف 500 هزار دلار در حیطه سه رشته فعالیت خود از بررسی و کنترل سابقه معاف می‌باشند. واحدهای تولیدی دارای پروانه بهره برداری صرفا برای تامین نیاز تولیدی خود با تشخیص ریس سازمان از بررسی و کنترل سابقه معاف می‌باشند. خارج از نیاز واحد تولیدی خود ملاک عمل میانگین سابقه واردت سالهای 97 و 98 مطابق با دو رشته فعالیت اولویت اول و دوم و سوم کارت بازرگانی خواهد بود. ملاک عمل واحدهای بازرگانی تا سقف میانگین واردات  دو سال اخیر خواهد بود. دستگاههای اجرای و پیمانکاران طرف قرارداد از بررسی و کنترل سابقه معاف خواهند بود. همچنین واحدهای تولیدی مستقر در مناطق آزاد برای محصولات تولید شده که دارای جدول ارزش افزوده باشند از بررسی و کنترل سابقه معاف خواهند بود. در ادامه متن کامل بخشنامه مذکور قابل مشاهده است.   انتهای پیام/
 اقتصاد آلمان ۲.۲ درصد کوچک شد , اقتصاد آلمان در دوره سه ماهه اول سال جاری میلادی در بحبوحه شیوع کرونا و درپی آن رکود اقتصادی جهان، به میزان ۲.۲ درصد نسبت به دوره مشابه در سال گذشته کوچک شده است. , به گزارش خبرگزاری تسنیم به نقل از خبرگزاری آسوشیتدپرس، اقتصاد آلمان در دوره سه ماهه اول سال جاری میلادی در بحبوحه شیوع کرونا و درپی آن رکود اقتصادی جهان، به میزان 2.2 درصد نسبت به دوره مشابه در سال گذشته کوچک شده است. اداره آمار فدرال آلمان امروز (دوشنبه) اعلام کرد که این بزرگترین رکود اقتصادی سه ماهه پس از بحران مالی جهانی 2008-2009 بوده است. آمار و ارقام نشان می‌دهد که مصرف خانوار و صادرات بیشترین ضربه اقتصادی را متحمل شده است. سرمایه‌گذاری در بخش مهندسی، ساخت و ساز و هزینه‌های عمومی نیز به جلوگیری از رکود عمیق‌تر کمک کرده است. بر اساس این گزارش، از آنجا که رشد اقتصادی آلمان در سه ماهه آخر سال 2019  به میزان 0.1 درصد کاهش داشته است، این کشور از لحاط فنی وارد «رکود» شده است. هنگامی که نرخ رشد اقتصادی یک کشور در دو دوره سه ماهه متوالی منفی شود یا به عبارتی کاهش یابد، آن کشور به لحاظ اقتصادی وارد رکود شده است. انتهای پیام/
 مشکلات تولید با ۱۵۰ نامه حل نشد/ ۷۰ تغییر مدیریتی ظرف یک سال , رئیس خانه صنعت، معدن و تجارت جوانان ایران گفت: تا کنون ۱۵۰ نامه از طرف  خانه صنعت، معدن و تجارت جوانان ایران برای رفع مشکلات پیش روی تولیدکنندگان ارائه کردیم اما متأسفانه به هیچ نتیجه ای دست پیدا نکرده ایم. , سیدعلی صدری در گفت وگو با خبرنگار اقتصادی خبرگزاری تسنیم، با بیان اینکه متأسفانه با وجود تمام صحبت ها به بخش تولید در شرایط کرونا تولیدکننده شاهد کمکی نبوده است، گفت: کمک به تولید با بیان سیاست های مقطعی ممکن نیست باید با همفکری بخش خصوصی یک تصمیم جامع و قابل اجرا گرفت با وعده کاری از پیش نخواهیم برد. وی افزود: ما برنامه وزارت صنعت در سال 99 را بررسی و نقاط ضعف آن را به همراه پیشنهادات خود تهیه کرده ایم که امیدواریم نتیجه بخش باشد و در روند مکاتبات با سرپرست وزارت صنعت بتوانیم در اعمال سیاست های مناسب برای بخش تولید کشور اقداماتی را انجام دهیم.  صدری با انتقاد از اینکه در طول سال های اخیر کمک مناسبی به بخش تولید نشده است، گفت: در طول وزارت اقای رحمانی حدود 150 نامه از طرف  خانه صنعت، معدن و تجارت جوانان ایران برای رفع مشکلات پیش روی تولیدکنندگان ارائه کردیم اما متأسفانه به هیچ نتیجه ای دست پیدا نکرده ایم. وی با اشاره به تأکیدات رهبری در به کارگیری نیروی جوان و متخصص در بخش های مختلف کشور برای حل مشکلا پیش روی اقتصاد کشور، اظهارداشت: خوشبختانه سرپرست جدید وزارت صنعت هم این موضوع را در اولویت کاری خود قرار داده است اما باید توجه کرد که فقط نباید به نیروی جوان متمرکز و از تخصص ها غافل شد چراکه نیروی غیر متخصص بسیار آسیب زا است.  رئیس خانه صنعت، معدن و تجارت جوانان ایران با بیان اینکه باید در تغییرات مدیریت از همفکری بخش خصوصی هم استفاده کرد، افزود: متأسفانه بنده یکی از بخش های زیر مجموعه وزارت صنعت را بررسی می کردم نتایج نشان داد در طول یک سال در ایدرو حدود 70 انتصاب انجام شده جالب اینجاست این ارقام فقط انتصاباتی هستند که  در روزنامه رسمی عنوان شده  و احتمالا تغییرات در این بخش بیش از این ارقام است. به اعتقاد ما این شکل از انتصابات نشانه‌ای از کمک به بخش صنعت و معدن ندارد و دیدگاه توسعه‌ای به حساب نمی‌آید. وی با اعلام اینکه باید مسئولان پاسخگوی این حجم از تغییرات در این سازمان باشند، افزود: باید مراجع قانونی به این موضوع ورود پیدا کنند چراکه افراد غیر متخصص ضررهای جبران نشدنی به سرمایه ملی وارد کردند و باید با آنها برخورد لازم انجام شود. رئیس خانه صنعت، معدن و تجارت جوانان ایران تصریح کرد: فاز 14 پارس جنوبی که به نوعی بزرگ‌ترین پروژه گازی فعلی کشور است و با حجمی حدود پنج و نیم میلیارد دلار بوسیله ایدرو و کنسرسیومی در حال انجام  است.  فقط طی یکسال گذشته شش فرد مختلف در مدیریت شرکت مجری فاز 14 و مدیریت کنسرسیوم زیر مجموعه ایدرو رفت و آمد کرده اند و جالب اینکه در حاضر هم شرکت مجری فاز 14 تابعه ایدرو مدیر ندارد.   صدری با اشاره به اینکه اوضاع این روزهای بازار خودرو هم گواه اعمال سیاست های نادرست است، افزود: امیدواریم امسال با بکارگیری نیروی جوان و متخصص در بدنه اقتصاد کشور بتوانیم مشکلات تولید را حل و تا حجم زیادی حامی تولیدکننده باشیم و نگران تحریم های داخلی در کشور نباشند.  انتهای پیام/  
 خریداران خودرو فقط در سامانه اعلامی خودروسازان ثبت نام کنند , وزارت صنعت، معدن و تجارت اعلام کرد: متقاضیان ثبت‌نام در طرح خودرو، صرفا به سامانه‌های فروش اعلامی از سوی خودروسازان مراجعه نمایند. , به گزارش خبرگزاری تسنیم، وزارت صنعت، معدن و تجارت در اطلاعیه‌ای از تمامی متقاضیان حضور در طرح فروش خودرو ویژه ایام عید سعید فطر، درخواست کرد تا صرفا ثبت‎‌نام خود را از طریق سامانه‌های فروش اعلام شده از سوی خودروسازان در اطلاعیه‌های رسمی، صورت دهند. شایان ذکر است در هیچ یک از مراحل ثبت‌نام، نیازی به مراجعه مستقیم به سامانه یکپارچه احراز مشتریان تجارت الکترونیکی(امتا) نیست.  انتهای پیام/
 یک پیشنهاد برای کاهش ریسک بازار سرمایه/ سهام عدالت وثیقه وام بانکی شود , حدود ۸۰ درصد مردم روش غیر مستقیم آزادسازی سهام عدالت را انتخاب کرده‌اند، برای جلوگیری از سرریز شدن تقاضا در بازار سرمایه پیشنهاد می‌شود، سیستم بانکی از سهام عدالت به عنوان وثیقه تسهیلات استفاده کند. , به گزارش خبرنگار اقتصادی خبرگزاری تسنیم، آزادسازی سهام عدالت در یکی از مقاطع حساس بازار سرمایه ایران بیم و امیدهای جدی در محافل کارشناسی کشور ایجاد کرده است. ارزش روز سهام عدالت 49 میلیون نفر مشمول حدود 450 هزار میلیارد تومان است. بر اساس آخرین خبرها از سخنگوی ستاد ازاد سازی سهام عدالت حدود 10 میلیون نفر روش مستقیم ازادسازی را انتخاب کرده‌اند. بر این اساس 35 میلیون نفر دیگر بایستی منتظر فرایند افزایش سرمایه و پذیرش شرکتهای سهام عدالت استانی در بازار سرمایه باشند. به گفته سخنگوی ستاد ازاد سازی افرادی که روش غیر مستقیم رانیز انتخاب کرده‌اند امکان فروش سهام خود در قالب شرکتهای سرمایه گذاری استانی را دارند. همانطور که اشاره شد یکی از چالشهای اخیر بازار سرمایه که از آن به عنوان ریسک کوتاه مدت بازار یاد شده است خطر خروج منابع از بازار سرمایه و اثر ریزشی بر این بازار است. بر این اساس دولت و وزارت اقتصاد بایستی راهکارهای جایگزین و جذاب شدن ماندگاری سهام عدالت در بازار سرمایه را ایجاد کنند. به اعتقاد کارشناسان، با توجه به اینکه حدود 80 درصد مردم روش غیر مستقیم آزادسازی سهام عدالت را انتخاب کرده‌اند، برای جلوگیری از سرریز شدن تقاضا در بازار سرمایه پیشنهاد میشود، سیستم بانکی از سهام عدالت به عنوان وثیقه تسهیلات استفاده کند. در این بین هم خطر خروج منابع از بازار کاهش می‌یابد و هم تسهیلات دهی خرد در کشور از سازکارهای جدید متفع میشود. برای نخستین بار در سال 99 از وام با وثیقه یارانه استفاده شد، سهام عدالت میتواند دومین تجربه در این راستا باشد. گزارش: علیرضا رحیمی انتهای پیام/
 آمریکا: چین احتمالاً به خاطر موضوع هنگ کنگ با تحریم روبرو شود , مشاور امنیت ملی کاخ سفید اعلام کرد که اگر پکن قانون امنیتی جدید خود را در منطقه خودمختار هنگ کنگ اجرا کند، آمریکا تحریم‌های جدیدی علیه چین اعمال خواهد کرد. , به گزارش خبرگزاری تسنیم به نقل از شبکه خبری سی ان بی‌سی، رابرت اوبراین، مشاور امنیت ملی کاخ سفید، روز یکشنبه اعلام کرد که اگر پکن قانون امنیتی جدید خود را در منطقه خودمختار هنگ کنگ اجرا کند، آمریکا تحریم‌های جدیدی علیه چین اعمال خواهد کرد. اوبراین گفت: پیش‌نویس این قانون جدید چین نشان دهنده تصاحب هنگ کنگ است، و به تبع آن، مایک پومپئو، وزیر خارجه آمریکا احتمالاً نمی‌تواند تأیید کند که این شهر دارای «درجه بالایی» از استقلال است. اوبراین در ادامه تاکید کرد که طبق قانون حقوق بشر و دموکراسی هنگ کنگ مصوب سال 2019، این امر موجب اعمال تحریم‌های آمریکا علیه چین خواهد شد. پومپئو پیش از این، پیشنهاد چین را «ناقوس مرگ» برای خودمختاری هنگ کنگ خوانده بود. اوبراین همچنین هشدار داد که با این اقدام چین، احتمالاً هنگ کنگ موقعیت خود را به عنوان قطب اصلی تأمین مالی جهان از دست بدهد. اوبراین در گفتگو با شبکه ان بی‌سی گفت: اگر چین هنگ کنگ را تصاحب کند برای این منطقه سخت خواهد بود تا بتواند مرکز مالی آسیا باقی بماند. وی گفت مؤسسات مالی در ابتدا به دلیل حاکمیت قانون در هنگ کنگ که از شرکت‌های آزاد و سیستم سرمایه داری محافظت می‌کند به این منطقه آمدند. اوبراین افزود: اگر همه این موارد از بین برود، من شک دارم که مؤسسات مالی در آنجا بمانند. آن‌ها نمی‌خواهند در هنگ کنگ بمانند تا تحت سلطه جمهوری خلق چین و حزب کمونیست قرار بگیرند. این قانون در جلسه سالانه پارلمان چین، اعلام شد. این جلسه به علت بیماری کرونا چندین ماه به تاخیر افتاده بود. قبل از اینکه شیوع این بیماری چین را به تعطیلی بکشاند، هنگ کنگ شاهد ماه‌ها اعتراض علیه دولت چین بود. انتهای پیام/
 چه تعدادی از بیکاران دارای مدرک دانشگاهی هستند؟ , از ۲ میلیون و ۸۹۳ هزار نفر جمعیت رسمی بیکار حدود یک میلیون و ۶۸۹ هزار نفر فاقد آموزش عالی و حدود ۱ میلیون و ۲۰۴ هزار نفر دارای تحصیلات عالی هستند. , به گزارش خبرنگار اقتصادی خبرگزاری تسنیم,مطابق آمار اطلاعات شاخص های عمده بازار کار در سال 98؛ از 83میلیون و 158 هزار نفر حدود 61 میلیون و 666هزار نفر در سن کار و حدود 21میلیون و 492 هزار نفر جمعیت کمتر از 15سال هستند.   همچنین از 61میلیون و 666 هزار نفر جمعیت در سن کار حدود 27 میلیون و 167 هزار نفر را جمعیت فعال و 34 هزار و 499 هزار نفر را جمعیت غیرفعال تشکیل می دهد.  بر اساس این گزارش از 27 میلیون و و 167 هزار نفر جمعیت فعال حدود 24میلیون و 273هزار نفر شاغل و 2میلیون و 893 هزار نفر بیکار هستند . به علاوه از جمعیت 24میلیون و 273هزار نفر شاغل حدود 5میلیون و 989هزار نفر دارای تحصیلات عالی و 18میلیون و 284هزار نفر فاقد آموزش عالی هستند که از جمعیت 2میلیون و 893هزار نفر بیکار(10.7درصد) حدود 1میلیون و 204 هزار نفر دارای تحصیلات عالی (16.8 درصد)و یک میلیون و 689هزار نفر فاقدآموزش عالی (8.5درصد)هستند.  البته این آمارها, میزان آمارهای رسمی است. در حالی که آمارهای رسمی حکایت از بیکاری 2میلیون و 893هزار نفری دارد که آمارهای غیررسمی میزان این آمار را بسیار بیشتر می داند و کارشناسان اقتصادی معتقد هستند که میزان آمارهای بیکاری به روز نیست. چرا که بخش زیادی از کارگرانی که بیکار هستند در لیست بیمه و هیچ سازمان و نهاد مشخصی دادهای شناسایی ارائه نکرده اند.     انتهای پیام/
 جزئیات عملکرد شبکه فساد خودرویی با مشارکت ۲ نماینده مجلس و مدیرعامل وقت سایپا , وحید بهزادی و نجوا لاشیدایی با واسطه‌گری محمدعزیزی و فریدون احمدی از نمایندگان مجلس، به انعقاد قرارداد مشارکت در ساخت و تولید تعداد ۶ هزار خودرو با شرکت خودروی سازی سایپا اقدام کردند تا بر این اساس در بازار خودرو اخلال ایجاد کنند. , به گزارش گروه اجتماعی خبرگزاری تسنیم، سی‌ام اردیبهشت امسال غلامحسین اسماعیلی در بیست و ششمین نشست خبری خود با اشاره به محکومیت دو مفسد اقتصادی به اعدام بیان کرد: وحید بهزادی فرزند ابوطالب و همچنین همسرش به نام نجوا لاشیدایی فرزند علی هر دو نفر به جرم مشارکت در اخلال کلان در نظام پولی و ارزی منجر به قاچاق ارز از طریق ثبت سفارشات صوری و حواله جات و امورات صرافی بدون مجوز، اخلال در نظام توزیعی نیازمندی‌های عمومی کشور از طریق پیش خرید بیش از 6 هزار و 700 دستگاه خودرو از شرکت سایپا، مشارکت در عملیات پولشویی سازمان یافته به میزان 32 هزار میلیارد ریال و موضوعات مربوط به سکه که از منزل متهمه 24 هزار و 700 سکه تمام بهار آزادی به علاوه یکصد کیلوگرم طلا کشف شده است، محکوم به اعدام شدند و حکم اعدام آن‌ها صادر شده، البته حکم اعدام قابل تجدیدنظر خواهی در دیوان عالی کشور است. این زن و شوهر که دارای پرونده‌های عدیده در حوزه قاچاق موبایل، پولشویی، اخلال در نظام اقتصادی از طریق فعالیت در شرکت‌های هرمی، قاچاق ارز از کشور از طریق شرکت‌های متعدد صوری و کاغذی و با ثبت سفارشات غیر واقعی، نفوذ در شبکه بانکی کشور از طریق نمایندگی دل افکار شیراز و اخذ کد دوم نمایندگی از شرکت خودروی سایپا برخلاف مقررات و ضوابط قانونی هستند، در قراردادی منحصر به فرد به انعقاد قرارداد مشارکت در ساخت و تولید تعداد 6 هزار خودرو با مبلغ آورده 30 میلیارد تومان با شرکت خودروی سازی سایپا اقدام کرده‌اند. این قرارداد از سوی مهدی جمالی متهم ردیف سوم این پرونده به عنوان مدیرعامل سابق سایپا تایید و امضا می‌شود تا این اقدامات مجرمانه، اخلال در بازار خودرو را رقم بزند. پس از انعقاد این قرارداد، تعداد خودرو‌ها به 6 هزار و 700 دستگاه افزایش یافت و در تحویل این خودرو‌ها و روند اجرای آن محمدعزیزی و فریدون احمدی دو تن از نمایندگان مجلس و از دیگر متهمان پرونده که به همراه وحید بهزادی سفری نیز به دوبی داشته‌اند، ضمن مراجعه به دفتر وحید بهزادی در چند نوبت و خرید مقادیر زیادی طلا اقدام به واسطه‌گری و سفارش و حتی مراجعه به شرکت خودروسازی سایپا و برگزاری جلسه با مدیرعامل وقت و نایب رئیس گروه خودروسازی سایپا می‌کنند. گفتنی است، محمد عزیزی بلافاصله پس از آزادی از زندان سیم کارت خود را سوزانده و تمام کاربری‌های خود در تلگرام و اینستاگرام و واتس آپ را حذف کرده است.نجوا لاشیدانی و همسرش با چه شرایطی توانستند 6700 خودرو پیش خرید کنند؟! شرکت خودروسازی سایپا با مشارکت دادن این زن و شوهر در تولید 6 هزار و 700 دستگاه خودرو علیرغم داشتن تعداد 600 نمایندگی رسمی، خودرو‌ها را تنها با پیش پرداخت 5 میلیون تومان تحویل نامبردگان داده و علاوه بر این  نحوه توزیع را نیز بر عهده متهمان می‌گذارد. نحوه تعامل و همکاری مدیران شرکت خودروسازی سایپا با وحید بهزدای و نجوا لاشیدایی به نحوی بوده که اعتراض سایر نمایندگی‌ها را به همراه داشته است. بر اساس اقاریر دیگر متهمان پرونده، این زن و شوهر در هر زمان و هر لحظه از شبانه روز که اراده می‌کردند به رضا تقی زاده معاون سابق بازاریابی و فروش شرکت سایپا که به جرم مشارکت در اخلال در نظام توزیعی خودرو به تحمل 15 سال حبس محکوم شده و همچنین کارمندان وی مراجعه کرده و در برخی موارد راسا از طریق سیستم‌های آن‌ها، به تعویض خودرو‌های سبدی کم فروش به پرفروش اقدام می‌کردند. بنابر اظهارات سمیه گرامی معاون ارزی وقت شعبه اسکان بانک پارسیان محکوم دیگر این پرونده که حسابداری فعالیت‌های ارزی وحید بهزادی و نجوا لاشیدایی را بر عهده داشت، مبالغی به صورت ارز به رضا تقی زاده تحویل می‌شد. پس از ارسال یک نسخه از قرارداد نجوا لاشیدایی با شرکت خودروسازی سایپا به سازمان بازرسی کل کشور نتیجه بررسی‌های این سازمان پیرامون قرارداد منعقده در دو مرحله واصل و اعلام شد: در انعقاد قرارداد با شرکت سایپا حسب بررسی‌های اولیه و اظهارات برخی مسئولین آن شرکت، مشخص شد نحوه شراکت وی و احدی از نمایندگی‌ها در قرارداد منعقده با شرکت سایپا و متعاقب آن اختصاص کد فروش به صورت ویژه، پرداخت سود مشارکت، میزان تخفیفات اعطایی و سایر تسهیلات از قبیل نحوه و شرایط واگذاری خودرو، جرایم پرداختی شرکت سایپا در خصوص تاخیر در ارائه خودرو به او نسبت به سایرین منحصر به فرد بوده است» در گزارش بعدی این سازمان حسب بررسی‌های به عمل آمده و اظهارات برخی مسئولین آن شرکت، قرارداد منعقده از ویژگی‌هایی به شرح ذیل برخوردار است: 1. قرارداد مذکور در زمان مهدی جمالی مدیر عامل وقت شرکت سایپا منعقد شده است. 2. شرکت سایپا مجاز به انعقاد قرارداد فروش مشارکتی با سرمایه گذار نبوده، بنابراین برای جلب سرمایه خانم لاشیدایی اقدام به انعقاد قرارداد سه جانبه با وی و نمایندگی فروش دل افکار (واقع در شیراز)  کرده است. متعاقبا جهت نقل و انتقالات مالی اقدام به تخصیص کد فروش به صورت ویژه به نمایندگی مذکور برخلاف رویه و ضوابط شرکت سایپا کرده است. 3. در قرارداد منعقد شده امتیازاتی از قبیل تخفیف و جریمه تاخیر قید شده که این امتیاز در خصوص دیگر قرارداد‌های مشابه با نمایندگی‌های فروش وجود ندارد. لذا در خصوص امتیازات فوق الذکر شرکت سایپا اقدام به ارائه تخفیف به مبلغ 3.7 میلیارد ریال و پرداخت مبلغ حدود 600 میلیون ریال سود تاخیر به نجوت لاشیدایی کرده است. 4. برخی خودرو‌های واگذار شده به نامبردگان وفق قرارداد نبوده است، به طوری که حدود 1930 دستگاه خودرو که جزو محصولات خانواده ایکس دویست شامل (تیبا، تیبا دو، ساینا و وانت) که در سال 96 دارای حاشیه سود بسیار پایین بوده به محصولات خانواده ایکس صد شامل (پراید 131 و 132) که جزو محصولات پرفروش بوده تبدیل شده است. 5. نجوا لاشیدایی و نمایندگی فوق الذکر قادر به فروش محصولات مذکور در سراسر کشور بوده در حالی که دیگر نمایندگی‌های فروش صرفا می‌بایست در استان خود اقدام به فروش محصول کنند. 6. با توجه به وضعیت تولید و تعهدات معوق شرکت سایپا در سال 96، برای حدود 600 نماینده در سراسر کشور بیشترین و بهترین محصولات تولیدی شرکت سایپا (ایکس صد) در سال مذکور به نامبرده تعلق گرفته است. به طوری که شرکت مذکور اقدام به واگذاری حدود 5 هزار و 202 دستگاه تا پایان آذرماه 96 به نجوا لاشیدایی نموده و این امر منجر به ایجاد نارضایتی در شبکه توزیع و ایجاد رانت برای سرمایه گذار فوق گردیده است. بنابر گزارش سازمان بازرسی، در مجموع سود حاصل از سرمایه گذاری نجوا لاشیدایی بالغ بر 37 درصد اعلام شده است. انتهای پیام/
 "صادرات بنزین" برگ برنده اقتصاد مقاومتی در روزهای تحریم , هنوز فرصت های بسیاری در بازار جهانی فرآورده های نفتی داریم که نمود کوچکی از آن در صادرات بنزین به ونزوئلا ظهور کرده و می توان ده ها فرصت مشابه را با توسعه ظرفیت های پالایشگاهی برای کشور به وجود آورد. , به گزارش خبرنگار اقتصادی خبرگزاری تسنیم، پس از خودکفایی در تولید بنزین، با عبور ظرفیت تولید روزانه بنزین کشور از مرز 110 میلیون لیتر و باقی ماندن متوسط مصرف روزانه پایین تر از 90 میلیون لیتر، فرصت ذخیره سازی و صادرات این فرآورده استراتژیک نفتی برای کشور با هدف افزایش ارزآوری و ارتقای سهم ایران در تجارت جهانی فرآورده های نفتی فراهم شد. ایران در اواخر سال 97 صادرات محموله های بنزین را آغاز کرده و در سال گذشته با دستیابی به بازارهای باثبات و متنوع، به جمع کشورهای صادرکننده بنزین پیوست. صادرات بنزین امروز در شرایطی که امریکا تلاش دارد از هر راه ناعادلانه و مغرضانه ای ایران را در تجارت آزاد جهانی محدود کند، به عنوان برگ برنده روزهای تحریمی استفاده شده و اسم ایران را در تجارت این فرآورده استراتژیک نفتی با ونزوئلا، تیتر یک روزنامه ها و خبرگزاری ها کرده است. این مهم، دستاوردی است که در سایه توجه به سیاست های کلان اقتصاد مقاومتی حاصل شده و در جای جای پروسه دستیابی به خودکفایی در تولید و تأمین بنزین، رد پای تکیه بر توان داخلی دیده می شود و این مهم، مصداق بارز درون‌زایی و برون‌گرایی اقتصاد مقاومتی است؛ چرا که با تکیه بر ظرفیت های داخلی و ارتقای سطح دانش فنی، پتانسیلی ایجاد شده که امروز می توانیم نتیجه و محصول آنرا در جهان عرضه کنیم. "انتخاب مشتریان راهبری" و "افزایش صادرات فرآورده های نفتی" دو بند از تأکیدات مقام معظم رهبری در ابلاغ سیاست های کلان اقتصاد مقاومتی در سال 92 بود و امسال نیز دوباره رهبر معظم انقلاب، بر "توسعه ظرفیت پالایشگاهی"، "تکمیل زنجیره ارزش در صنایع پایین‌دستی نفت" و "جلوگیری از خام‌فروشی" تأکید کرده اند. درحالی که نفت خام در شرایط آشفته جهانی، سیاسی کاری ها و تحریم ها، بازار مناسبی همچون گذشته ندارد، اقتصاد جهانیِ در تلاش برای حرکت در شرایط پساکرونا، محموله های فرآورده نفتی باکیفیت را با رغبت بیشتری خریداری و صرف چرخش اقتصاد می کند؛ این یعنی هنوز فرصت های بسیاری در بازار جهانی فرآورده های نفتی داریم که نمود کوچکی از آن در صادرات بنزین به ونزوئلا ظهور کرده و می توان ده ها فرصت مشابه را با توسعه ظرفیت های پالایشگاهی برای کشور به وجود آورد. انتهای پیام/
 مشاغل کاذب هم دچار رکود شد/ صف بیکاران طولانی تر می‌شود , درشرایطی که گرانی در اجناس بیداد می کند, سرمایه تعداد زیادی از دستفروشان برای خرید و فروش اجناس تأمین نیست و به صف بیکاران افزوده شده است. به عبارتی می توان گفت که بازار مشاغل کاذب هم دچار رکود شده است. , به گزارش خبرنگار اقتصادی خبرگزاری تسنیم، بیکاری فارغ التحصیلان دانشگاهی این روزها معضل اصلی جامعه است، جوانانی که ویژگی مشترک آنها داشتن مدرک تحصیلی و تفکری یکسان برای یافتن شغل است.   این مشکل تا دهه 60 وجود نداشت و معمولاً جوانان بعد از پایان تحصیلات خود مشغول به کار می شدند، اما تفکر غلطی که آن زمان رواج داشت اکنون در ذهن جوانان جویای کار وجود دارد.یافتن شغل در مشاغل دولتی است. در دهه 50 و 60اکثر جوانان بعد از پایان تحصیلات در ادارات دولتی مشغول به کار می شدند، این موضوع به اعتقاد کارشناسان بازار کار به این دلیل بود که در آن دهه تعداد نیروی تحصیل کرده به اندازه حاضر نبود و همین مسئله باعث می شد که بیکاری فارغ التحصیلان به میزان حال حاضر احساس نشود.  اما امروز شرایط کاملاً تغییر یافته و افراد با مدارک کارشناسی و دکترا با چالش های فراوانی برای ورود به بازار کار مواجه هستند.  کارشناسان می گویند اینکه چرا اقتصاد ایران به چنین وضعیتی دچار شده که توان جذب تقاضاهای شغلی موجود را ندارد و در نتیجه چند میلیون تقاضا برای کار شکل می گیرد به چند عامل بستگی دارد. اولًا جهش یکباره میزان تولدها در دهه 60 و رسیدن آنها به سن کار در دهه های 80و 90، رشد نامناسب و ضعیف بنگاه های شغل ساز، ورشکستگی، تعدیل نیرو، در برخی موارد ورود تکنولوژی های نوین در کار، افزایش چشمگیر تعداد فارغ التحصیلان دانشگاهی و تغییر ذائقه آنها نسبت به کار؛ می توانند در ایجاد شرایط فعلی بازار کار ایران تاثیر مستقیم داشته باشند. از سوی دیگر یکی از نقاط ضعف در اشتغال فارغ التصحیلان نبود مهارت و تخصص و دانش قابل عرضه برای نیروی کار است. این نبودمهارت بخش زیادی از بیکاران را به سمت دستفروشی هدایت کرد.دستفروشی زمانی برای کارگران بیکار دم دستی ترین شغل حساب می شد؛ شغلی که هم درامد خوبی برایشان داشت و هم نیازمند قوانین دشوار در مسیر شغل یابی نبود.  اما با شیوع کرونا در کشور, حتی دستفروشان هم بیکار شدند. از سوی دیگر تعدادی از دستفروشان با گران شدن کالا توانایی افزایش سرمایه برای تأمین اجناس خود را نداشتند و رفته رفته بیکار شدند.   خیابان ولی عصر؛ در حاشیه پارک دانشجو محل تجمع تعداد زیادی از دستفروشانی است که از همه قشر هستند. برخی از آنها صاحب زن و بچه هستند و با قرض و قوله موفق به تأمین سرمایه شده اند و برای کمک خرج خانواده در کنار شغل دیگری که دارند امرار معاش می کنند. اما تعدادی از این دستفروشان فارغ التحصیلان بیکاری هستند که از سر ناچاری و نداشتن مهارت برای شغل به سمت دستفروشی و مشاغل کاذب رفته اند. این دسته از افراد با نارضایتی تمام واز سرناچاری تن به این شغل داده اند و در صورت یافتن شغلی مناسب با شرایط خود بدون شک, دستفروشی را رها کرده و به سمت کارمناسب تری می روند.   اما برخی از این دستفروشان هم هستند که به دلایلی مانند عدم تمایل در شغل ثابت, اشتیاق برای کارکردن به صورت مستقل, ضربه خورن از حقوق های معوق و تمایل برای کسب درآمد روزانه و... این شغل را انتخاب کرده بودند, اما اکنون با گران شدن کالا و خدمات موفق به ادامه مسیر این شغل نیستند, یا با یکی از همکاران خود شریک شده اند و با هم کار می کنند یا به صف بیکاران اضافه شده اند و حاضر به کارگری در سطح پایین هستند.  شیوع کرونا باعث شد این دسته از افراد از نظر مالی ضعیف تر هم شوند, چرا که امکان فروش اجناس خود را نداشتند و رفته رفته درآمدشان اندک شد و از سوی دیگر هزینه هایشان گران و گران تر شد.این افراد اکنون به صف بیکاران افزوده شده است و هیچ امیدی هم به طرح های اشتغال زایی دولت ندارند.   در گزارش میدانی خبرنگار تسنیم, یکی از این دستفروشان گفت: درگذشته هر کس بیکار می شد, با قرض و قوله یک ماشین خریداری و مسافرکشی می کرد و خرج زن و بچه خود را تأمین می کرد, اما متأسفانه ماشین به قدری گران شد که هر کس توانایی خرید ماشین را ندارند و این امکان هم برای تأمین معاش از مردم گرفته شده است.  یکی دیگر از دستفروشان درباره گرانی خودرو می گوید: بسیاری از جوانان  وقتی شغل مناسبی پیدا نمی کنند به مسافر کشی در شهر روی می آورند و از این طریق کسب درآمد می کنند، اما اکنون با این قیمت های نجومی توان خرید خودرو برای هیچکس وجود ندارد، چه برسد برای جوانی که بیکار است. وی گفت: همچنین افرادی که خودرو دارند هم از افزایش هزینه های آن گله مند هستند و پول بنزین از یک سو و هزینه قطعات از سوی دیگر این شغل را هم دچار رکود کرده است. آخرین باری که به تعمیرگاه خودرو رفتم تعمیر موتور خودرو بیش از سه میلیون تومان هزینه برداشت که برای من با این درآمد اندک رقم بسیار بالایی است. یکی دیگر از شغل هایی که این روزها رواج یافته است, شغل های اینترنتی است. طراحی یک صفحه مجازی و فروش محصولاتی که بعضاً‌دست ساز هستند. برخی از دستفروشان وقتی دیدند, توانایی تأمین مالی برای خرید اجناس را ندارند, به این سمت رفتند و با فروش اندک محصولات خود در فضای مجازی تلاش کردند تا بتوانند معیشت خود و خانواده را تأمین کنند.  یکی از دستفروشان می گوید: امروز آمده ام به همکاران قدیم سر بزنم. در اسفند ما با توجه به شیوع کرونا وحجم بالای بدهی هایم توان ادامه مسیر در این شغل را نداشتم. به همین دلیل اجناس باقی مانده ام را به همکارانم فروختم و به سمت تهیه ترشی و سبزی خشک در منزل و فروش در فضای مجازی با همسرم رفتم, این شغل هم فروش خوبی ندارد و درد سرهای زیادی دارد. هزینه هایش هم زیاد است.اما کاری نمی توانستم کنم, از سر ناچاری برای تأمین هزینه منزل و اجاره بها مجبور بودم که این کار را انجام دهم. دولت به فکر معیشت واشتغال بیکاران نیست. اینکه هر از گاهی دولتی ها صحبت از طرح های اشتغالزایی می کنند که معلوم نیست برای چه کسانی است, رفع تکلیف از دولت نیست.   به گزارش تسنیم, مطابق اصل 28 قانون اساسی,  هر کس حق دارد شغلی را که بدان مایل است و مخالف اسلام و مصالح عمومی و حقوق دیگران نیست، برگزیند. در این اصل قانون اساسی آمده است: دولت موظف است با رعایت نیاز جامعه به مشاغل گوناگون برای  همه افراد امکان اشتغال به کار و شرایط مساوی برای احراز مشاغل ایجاد کند. بدون شک وظیفه دولت است که  به جای بازی با کلمات یا اظهار نظرهای شعاری، واقعیت بیکاری و درد مردم و جوانان را مشاهده  کند که  چگونه در بسیاری از خانواده های ایرانی، تمامی یا عمده بار اقتصادی بر دوش پدر خانواده است؛ پدری که اگر فردای روزی به هر دلیلی امکان فعالیت نداشته باشد یا خدای نخواسته از دنیا برود، آن خانواده دچار مشکلات عدیده ای می شود که کمترین آن، عدم دریافت حمایت جدی مالی و مؤثر از طرف دولت و قانون است. مستقیم ترین نتیجه بیکاری، از دست دادن درآمد است. فشار اقتصادی برای کسانی که فاقد کارند بسیار زیاد است. امنیت شغلی هر شهروند به میزانی که بتواند از سطح زندگی متعارف و متعادل در همه جنبه ها برخوردار باشد، مصداق تحقق حقوق شهروندی در اقتصاد و مدیریت اسلامی است. زمانی که این برخورداری در بخش زیادی از جامعه نباشد، باید به ارائه حمایت پرداخت.  انتهای پیام/    
 شرط اخذ هرگونه چک از ثبت‌نام خودروها حذف شد , با دستور سرپرست وزارت صمت، شرط اخذ هر گونه چک از شرایط ثبت‌نام خودرو در مقطع کنونی حذف شد. , به گزارش خبرگزاری تسنیم، با دستور حسین مدرس خیابانی، سرپرست وزارت صنعت، معدن و تجارت، شرط اخذ هر گونه چک از مرحله فعلی ثبت‌نام خودرو حذف شد. پیش از این خودروسازان در شروط اعلامی به متقاضیان در حوزه ثبت‌نام خودروها، شرط اخذ چک صیادی و یا چک متعلق به بستگان درجه یک را مطرح کرده بودند که با دستور سرپرست وزارت صمت، شرط اخذ هر گونه چک در این مرحله از ثبت نام ملغی اعلام شد. انتهای پیام/
 انتشار اوراق ودیعه راهکار فوری کنترل انتظارت تورمی/ لزوم اتخاذ سیاست مالی انبساطی برای رفع رکود پروژه‌های عمرانی , عضو مجمع تشخیص مصلحت نظام با اشاره به لزوم انتشار اوراق ودیعه با هدف کنترل تورم و انتظارات تورمی در کوتاه مدت، گفت: در کنار سیاست پولی انقباضی بایستی سیاست مالی انبساطی در دستور کار قرار گیرد. , غلامرضا مصباحی مقدم در گفتگو با خبرنگار اقتصادی خبرگزاری تسنیم، با اشاره به وضعیت رکود تورمی در کشور گفت: بهترین نسخه در شرایط حال حاضر اجرای سیاست مالی انبساطی در کنار به کارگیری سیاست پولی انقباضی است. عضو مجمع تشخیص مصلحت نظام با بیان اینکه، دولت در سنوات اخیر سیاست پولی انبساطی را در دستور کار قرار داده است، گفت: نرخ رشد بالای نقدینگی در این سالها موید این موضوع می‌باشد و به اعتقاد همه متخصصان بایستی این نرخ رشد خارج از قاعده نقدینگی مهار شود. وی با بیان اینکه، سال گذشته نرخ رشد نقدینگی حدود 32 درصد بوده است، تاکید کرد، برای صیانت از قدرت خرید مردم و حفظ ارزش پول ملی، بایستی نرخ رشد نقدینگی متناسب با نرخ رشد تولید در کشور باشد اما متاسفانه رشد افسارگسیخته و ویرانگر نقدینگی باعث برهم خوردن بازارهایی مثل ارز، طلا، خودرو و مسکن شده است که آثار آن به روشنی در اقتصاد کشور قابل مشاهده است. دولت دو ابزار عملیات بازار باز و اوراق ودیعه را برای کنترل تورم در اختیار دارد عضو هیئت علمی دانشگاه امام صادق گفت: برای اجرای سیاست پولی انقباضی در وهله اول، دولت بایستی از خلق پول جدید خودداری کرده و همچنین پولی که قبلا خارج از قاعده خلق شده است  را نیز جمع کند. برای اجرای این سیاست بانک مرکزی ابزار عملیات بازار باز را در اختیار دارد که هر چه سریع تر بایستی از این ابزار برای مهار نقدینگی استفاده کند. به گفته مصباحی مقدم سال گذشته ابزار اوراق ودیعه نیز در شورای فقهی بانک مرکزی تصویب شد اما هنوز این ابزار از سوی دولت و بانک مرکزی عملیاتی نشده است. وی افزود، با استفاده از ابزار اوراق ودیعه، بانک مرکزی داراییهای مازاد مردم و بانکها را جذب کرده و برای مدتی از گردش خارج می‌کند. اثرات 3 گانه انتشار اوراق ودیعه برای مهار تورم این اقتصاددان ادامه داد، بانک مرکزی بایستی این اوراق را در مقابل منابع مالی مردم و بانکها منتشر کند و سررسیدهای کوتاه مدت یا بلند مدت برای آنها در نظر بگیرد. مدیریت منابع مالی مازاد بانکها برای یک مدت مشخص به راحتی می‌تواند سرعت گردش نقدینگی را کاهش داده، تورم را کنترل و همچنین انتظارات تورمی را مهار کند. تبعات کاهش غیر منتظره نرخ مبادلات در بازار بین بانکی به گفته مصباحی مقدم، نرخ مبادلات در بازار بین بانکی به 11 درصد کاهش یافته و به همین دلیل نرخ سود سپرده نیز در بازار بانکی کاهش یافت، اثرات  آن نیز در اردیبهشت ماه تا حدودی خود را نشان داد. به طور حتم دلیل این موضوع وجود منابع مازاد در سیستم بانکی کشور است که با بکارگیری ابزار اوراق ودیعه میتوان این منابع مازاد را برای یک دوره مشخص مهار کرد. نحوه اثر گذاری اوراق ودیعه در کنترل نقدینگی و مهار منابع مازاد بانکها وی در تشریح بیشتر ابزار اوراق ودیعه گفت: بانک مرکزی این اوراق را در اختیار بانکهایی که مازاد منابع در اختیار دارند، می‌گذارد، در این صورت  نقدینگی مازاد محدود می‌شود.  در سر رسیدهای کوتاه مدت یا بلند مدت بانک مرکزی متعهد می‌شود به صورت منطقی ارزش و قدرت خرید این منابع را حفظ کند. البته نباید نرخ سود این اوراق بالاتر از تورم باشد، بر این اساس پیش بینی می‌شود سیستم بانکی کشور که امروز با مازاد منابع مواجه شده است به سرعت از این ابزار استقبال کرده و در  نهایت شاهد کاهش سرعت گردش نقدینگی و  از مدار خارج شدن منابع مازادی باشیم که در کوتاه مدت ممکن است اثرات تورمی بسیاری جدی برای کشور به همراه داشته باشد. تاکید بر سیاستهای مالی انبساطی برای عبور از رکود رئیس پیشین کمیسیون برنامه و بودجه مجلس شورای اسلامی یادآور شد، در کنار استفاده از ابزارهای مختلف برای تحقق کنترل نقدینگی بایستی به مسئله رکود نیز توجه کرد و از ابزارهای سیاست مالی انبساطی برای گذار از رکود استفاده شود. مصباحی مقدم با رکود در پروژه‌های عمرانی کشور اشاره کرد و گفت: بایستی منابع جدید حاصل از انتشار اوراق مستقیما در پروژه‌های عمرانی سرمایه‌گذاری و تزریق شود. درامدهای فعلی دولت کفاف هزینه‌های اجتناب ناپذیر را می‌دهد وی گفت: بررسیها نشان می‌دهد، هرچند دولت با کاهش شدید درآمدهای مالیاتی و نفتی مواجه شده است و این موضوع اثرات کسری بودجه را تشدید میکند، اما درامدهای دولت در حدی است که کفاف هزینه‌های اجتناب ناپذیر دولت از جمله حقوق و یارانه ها را داشته باشد. انتشار اوراق مالی جدید با هدف کمک به تحقق جهش تولید عضو مجمع تشخیص مصلح نظام ادامه داد، بر اساس قانون بودجه سال جاری دولت مجوز انتشار 80هزار میلیارد تومان اوراق مالی را کسب کرده است اما می‌تواند با ارسال یک متمم به مجلس مجوز انتشار 30 تا 40 هزار میلیارد تومان اوراق جدید را با هدف تزریق مستقیم به پروژه‌های عمرانی دریافت کند. با انتشار این اوراق شرایط رکودی در پروژه‌های عمرانی به رونق تبدیل می‌شود  و همین موضوع یک گام مثبت در جهت جهش تولید نیز می‌باشد. وی افزود، در این خصوص باید پروژه عمرانی بزرگراه تهران شمال را مثال زد که با تزریق منابع از طریق اوراق مالی میتوان در تسریع و تکمیل این دست پروژ‌ه‌ها پیش گام بود. انتهای پیام/
 ایرادات خصوصی‌سازی در ایران / قیمت‌گذاری‌ها اصلاح شود , رئیس کمیسیون ویژه حمایت از تولید ملی و نظارت بر اجرای اصل ۴۴ قانون اساسی مجلس گفت: بعد از اصلاحات اصل ۴۴ قانون اساسی، روش رد دیون اصلاح شد و بخش خصوصی حقیقی به میدان آمد. , به گزارش خبرنگار اقتصادی خبرگزاری تسنیم، حمیدرضا فولادگر با اشاره به تدوین و ارائه سه گزارش نظارتی این کمیسیون به هیئت رئیسه مجلس گفت: آسیب‌شناسی اجرای اصل 44، راه‌های تحقق شعار سال درباره جهش تولید و آثار اقتصادی ناشی از کرونا گزارش‌های تدوین شده، این کمیسیون است. وی با بیان اینکه این گزارش‌ها متاسفانه به دلیل کمبود زمان به صورت فشرده در صحن قرائت شد، افزود: گزارش آسیب‌شناسی اجرای اصل 44 باید در اسفند ماه ارائه می‌شد که با شیوع کرونا به امسال موکول شد. نماینده مردم اصفهان در دور دهم مجلس افزود: ما اجرای اصل 44 را در سه دوره مجلس و بعد از اصلاح این اصل و تشکیل کمیسیون ویژه حمایت از تولید طی 12 سال گذشته و همچنین خلاصه گزارش‌های آسیب‌شناسی گذشته را مورد بررسی قرار داده و گزارشی را تدوین کردیم. فولادگر تاکید کرد: در نهایت به این نتیجه رسیدیم اگر گزارش این آسیب‌شناسی‌ها همان زمان به دستگاه‌های اجرایی ارائه و در اختیار مردم و رسانه‌ها قرار می‌گرفت و به عنوان یک مطالبه هم در مجلس به آن توجه می‌شد، مطمئنا اکنون شاهد اجرای بسیار بهتر اصل 44 قانون اساسی در کشور بودیم. رئیس کمیسیون ویژه حمایت از تولید ملی و نظارت بر اجرای اصل 44 قانون اساسی مجلس تصریح کرد: برای اجرای اصل 44 در کشور حرکت‌های خوبی آغاز شد اما متاسفانه اولویت‌ها به سمت نگاه درآمدی به این اصل، رد دیون و ورود شرکت‌های شبه دولتی پیش رفت و در نتیجه شرکت‌های خصوصی کمی وارد معاملات شده و ساختارها کمتر اصلاح شدند و براین اساس بسیاری از بنگاه‌های واگذار شده، دچار مشکل شدند. اشکال در روش قیمت‌گذاری و عدم تعهد بعد از واگذاری‌ ایراد خصوصی‌سازی وی اظهار کرد: بعد از اصلاحات اصل 44 قانون اساسی، روش رد دیون اصلاح شد و بخش خصوصی حقیقی به میدان آمد. فولادگر با اشاره به انتقاد نسبت به یک چند شرکت واگذار شده اخیر گفت: اشکال در روش قیمت‌گذاری، عدم اجرای درست اهلیت در آیین‌نامه‌ها و همچنین عدم تعهد بعد از واگذاری‌ها از ایرادات اساسی بود که ما پیشنهادات اصلاحی خود را در این مورد طی گزارشی به هیئت رئیسه مجلس ارائه کردیم. نماینده مردم اصفهان در دور دهم مجلس افزود: گزارش دوم درباره راه‌های تحقق جهش تولید بود که ما ابتدا مفاهیم و الزامات آن را در حوزه‌های افزایش استفاده از ظرفیت‌های کشور در زمینه تولیدی، خدماتی، نرم افزاری، نیروی انسانی، شرکت‌های دانش بنیان، نیروهای جوان، ساختارها، سیاست‌ها و جمعیت کشور تعریف و اعلام کردیم. رئیس کمیسیون ویژه حمایت از تولید ملی و نظارت بر اجرای اصل 44 قانون اساسی مجلس تاکید کرد: در قسمت سخت‌افزاری به صورت بخش به بخش اعلام کردیم کجا باید جهش تولید اتفاق بیافتد مانند معدن و صنایع معدنی، نفت، گاز، پتروشیمی، مسکن و ساختمان، گردشگری، حمل و نقل و ...، همچنین یک سری اولویت‌ها را مشخص کردیم. به گزارش خانه ملت، وی با اشاره به تلاش‌های کمیسیون ویژه حمایت از تولید ملی برای بررسی آثار کرونا بر اقتصاد کشور گفت: ما وضعیت اقتصادی کل دنیا و ایران بعد از کرونا را آسیب‌شناسی کرده و اقدامات انجام شده دولتمردان در دنیا را با امکانات داخلی کشور خود مقایسه و انتقادات و پیشنهادات خود را ارائه کردیم. پایان پیام/
 پول ملی چین به ضعیف ترین نرخ خود از سال ۲۰۰۸ رسید , دولت چین نرخ مرجع یوان را در سامانه ارزی روزانه خود در ضعیف ترین سطح از سال ۲۰۰۸ قرار داد. , به گزارش خبرگزاری تسنیم به نقل از بلومبرگ، دولت چین نرخ مرجع یوان را در سامانه ارزی روزانه خود در ضعیف ترین سطح از سال 2008 قرار داد. این اتفاق پس از آن رخ داد که در بحبوحه تنش های سیاسی با آمریکا، روز جمعه نرخ ارز چین در هفت ماه گذشته به پایین ترین سطح در صرافی های داخل این کشور رسید. بانک مرکزی چین نرخ یوان را 7.1209 به ازای هر دلار تعیین کرد. این نرخ در یک نظرسنجی انجام شده توسط بلومبرگ از تجار و تحلیلگران به طور متوسط 7.122 تخمین زده می شود. بر اساس این گزارش، آخرین اقدامات پکن برای محکم کردن جای پای خود در هنگ کنگ، بار دیگر موجب رویارویی رؤسای جمهور چین و آمریکا شده است. روابط این دو کشور در چند ماه گذشته به طرز چشمگیری بدتر شده است چرا که این دو اقتصاد بزرگ جهان بر سر طیف وسیعی از موضوعات از شیوع کروناویروس گرفته تا تجارت و حقوق بشر با یکدیگر درگیر شده اند. نرخ یوان امروز (دوشنبه) نسبت به نرخ روز جمعه که 7.131 به ازای هر دلار در شانگهای اعلام شده بود، 0.1٪ ضعیف تر شد. نرخ برون مرزی یوان، که هفته گذشته به ضعیف ترین سطح خود رسیده است، امروز تا ساعت 11:05 صبح به وقت محلی به میزان 0.26 درصد ضعیف تر شد و به 7.1514 به ازای هر دلار رسید. انتهای پیام/  
 دارندگان کد بورسی برای فروش سهام عدالت نباید به شعب بانک‌ها مراجعه کنند , سخنگوی ستاد راهبری سهام عدالت گفت: آن دسته از مشمولان این سهام که دارای کد بورسی هستند، خودشان می‌توانند از ۱۰ خرداد به فروش سهام اقدام کنند و نیازی به مراجعه به شعب بانکی نیست. , به گزارش خبرگزاری تسنیم، حسین فهیمی در گفتگو با پایگاه خبری بازار سرمایه (سنا)، گفت: ثبت‌نام برای متقاضیان فروش سهام عدالت از 6 خرداد 99 در شعبه بانک‌هایی که شماره شبا حساب مشمولان سهام عدالت در آن‌ها ثبت شده است، آغاز می‌شود. وی در ادامه با اظهار این مطلب که طبق اطلاعیه‌هایی که از قبل اعلام شد، مشمولان دریافت سهام عدالت تا پایان روز 8 خرداد فرصت برای ثبت مالکیت مستقیم یا غیر مستقیم سهام خود دارند، گفت: هر چند عنوان شده که از 6 خرداد متقاضیان فروش سهام می‌توانند به شعب بانکی مراجعه کنند، اما عملیات فروش از 10 خرداد آغازخواهد شد. فهیمی در ادامه توضیح داد: به عبارت دقیق‌تر دارندگان سهام عدالت که تصمیم به فروش سهام خود دارند، می‌توانند با مراجعه به شعب بانک‌ها و تکمیل فرم‌های مربوطه، 30 درصد از سهام عدالت موجود در سبد (پرتفوی) خود را به فروش رسانند. وی در ادامه در پاسخ به این سوال که افراد دارای کد بورسی نیز نیاز به مراجعه به شعب بانکی دارند؟ گفت: خیر، نیازی به مراجعه به شعب بانکی نیست. افرادی که کد بورسی دارند، از 10 خرداد می‌توانند سبد سهام عدالت خود را که متشکل از 36 شرکت بورسی است، مشاهده کنند و میزان دارایی خود در هر سهم و هر نماد را به جزئیات داشته باشند. سخنگوی ستاد راهبری سهام عدالت در ادامه با اظهار این مطلب که جلسه شورای عالی بورس تصمیم به فروش تنها 30 درصد از سبد سهام عدالت هر مشمول را گرفته است، گفت: این تصمیم از یک سو برای جلوگیری از فشار فروش زیاد به بازار سرمایه درنظر گرفته و از سوی دیگر برای آن دسته از مشمولانی که نیاز مالی شدید دارند، اخذ شده است؛ تا به این ترتیب امکانی فراهم شود تا در این شرایط سخت اقتصادی، دارایی مالی از فروش 30 درصد از سبد سهام عدالت را دریافت کنند. فهیمی در ادامه خاطرنشان کرد: فروش بیشتر از 30 درصد، منوط به جلسات بعدی و نظرات اعضای شورای عالی بورس دارد. تکلیف افرادی که روش مدیریت غیرمستقیم را انتخاب کرده‌اند چیست؟  سخنگوی ستاد راهبری سهام عدالت در پاسخ به این پرسش که آیا این میزان فروش 30 درصدی سهام شامل افرادی که روش مدیریت غیرمستقیم را انتخاب کرده اند نیز می‌شود؟ گفت: خیر، این موضوع برای این دسته از مشمولان نیست. این گروه از افراد که مدیریت غیرمستقیم سهام عدالت را انتخاب کرده و در واقع مدیریت سهام خود را به شرکت‌های سرمایه گذاری استانی سپرده اند، می‌توانند کل سهام خود را به یکباره به این شرکت‌های سرمایه‌گذاری فروخته و واگذار کنند. فهیمی در ادامه تاکید کرد: البته فروش سهام به این روش (واگذاری به شرکت‌های سرمایه گذاری برای افرادی که روش مدیریت سرمایه گذاری غیرمستقیم انتخاب کرده اند)، پس از پذیرش شرکت‌های سرمایه گذاری استانی در بازار سرمایه (بورس یا فرابورس) خواهد بود. به گفته فهیمی، نگهداری کل سهام، فروش کل سهام یا نگهداری بخشی از سهام و فروش بخشی دیگر برای افرادی که روش دوم یعنی مدیریت غیرمستقیم را برگزیده اند، منوط به پذیرش شرکت‌های سرمایه گذاری استانی در بازار سهام است. به این ترتیب این گروه از افراد دیگر نیازی نیست از 6 خرداد به شعب بانک‌ها مراجعه و فرم‌های فروش را تکمیل کنند. محدودیت زمانی برای فروش وجود ندارد  وی در ادامه با اشاره به اینکه محدودیت زمانی برای فروش سهام عدالت وجود ندارد، گفت: فروش 30 درصد از سبد سهام عدالت زمان محدودی ندارد. افراد می‌توانند هر زمان که تمایل داشتند این 30 درصد را فروخته یا اصلا اقدام به فروش نکرده و در سبد خود نگهداری کنند. فهیمی خاطرنشان کرد: سهام عدالت ارزشمند است و برای فروش نیست، در واقع بهتر است آن را نگه داریم. انتهای پیام/
 امکان ثبت سفارش فروش سهام عدالت در بانک‌پاسارگاد فراهم می‌شود , امکان ثبت سفارش فروش سهام عدالت به‌صورت غیرحضوری از طریق سایت بانک‌پاسارگاد فراهم خواهد شد. , به گزارش خبرگزاری تسنیم، براساس اعلام بانک‌پاسارگاد، مشتریانی که در سامانه‌ی سهام عدالت روش مستقیم را برای مدیریت سهام خود انتخاب و شماره شبای بانک‌پاسارگاد را به منظور عملیات بانکی اعلام کرده‌اند، این امکان را خواهند داشت که از طریق سایت این بانک به نشانی https://www.bpi.ir، نسبت به ثبت درخواست فروش سهام عدالت اقدام کنند. به این ترتیب کلیه‌ی امور مربوط به دریافت ثبت سفارش متقاضیان فروش سهام عدالت، به صورت غیرحضوری و از طریق درگاه این بانک انجام خواهد شد. این اقدام در راستای کاهش تعاملات اجتماعی برای جلوگیری از شیوع بیشتر ویروس کرونا و همچنین رفاه حال مشتریان و تسهیل در انجام امور بانکی آنها صورت گرفته‌است. گفتنی است جزییات بیشتر در خصوص زمان آغاز و نحوه‌ی ثبت سفارش به زودی از طریق سایت و کانال های ارتباطی بانک در شبکه‌های اجتماعی اعلام خواهد شد. مرکز مشاوره و اطلاع‌رسانی بانک‌پاسارگاد به شماره‌ی تماس 82890 و سامانه‌ی CRM در سایت این بانک به آدرس https://www.bpi.ir/crm آماده‌ی ارائه‌ی اطلاعات بیشتر به مشتریان هستند.  انتهای پیام/
 امکان ثبت سفارش فروش سهام عدالت در بانک‌ها برای همه سهامداران , سازمان خصوصی سازی با صدور اطلاعیه‌ای اعلام کرد همه مشمولان چه افرادی که روش مستقیم را انتخاب کرده و یا روش غیرمستقیم را برای سهام عدالت خود برگزیده‌اند، می‌توانند ثبت سفارش فروش سهام خود را در بانک‌ها انجام دهند. , به گزارش خبرنگار اقتصادی خبرگزاری تسنیم، سازمان خصوصی سازی اعلام کرد: در پی انتشار خبری با عنوان «کدام گروه سهامداران عدالت می توانند به بانک مراجعه کنند » به اطلاع می رساند همانگونه که قبلا هم اعلام شده سهامدارانی که قصد فروش 30 درصد از سهام خود را دارند ابتدا باید در سامانه سهام عدالت روش مستقیم را انتخاب نموده و سپس جهت فروش به شعب بانکی که شماره شبای آن حساب را در سامانه معرفی نموده اند مراجعه و با تکمیل فرم های مربوط نسبت به تکمیل سفارش فروش 30 درصد از سهام عدالت خود و تعهد نامه مربوطه اقدام نمایند. بر این اساس اطلاعات افرادی که روش مستقیم را انتخاب نموده اند در اختیار بانک های عامل قرار  می گیرد. این اطلاعیه می افزاید: همچنین سهامدارانی که به سامانه سهام عدالت مراجعه نکنند به صورت خودکار روش غیرمستقیم برای آنها انتخاب می شود. این دسته از سهامداران نیز می توانند با مراجعه به بانک مربوطه که قبلا شبای حساب آن بانک را جهت دریافت سود معرفی کرده اند نسبت به ثبت سفارش فروش سهام خود در شرکت سرمایه گذاری استانی اقدام نمایند. لیکن موضوع فروش سهام این افراد به برگزاری مجمع و افزایش سرمایه شرکت های سرمایه گذاری استانی و پذیرش آنها در بازار سرمایه موکول می شود. انتهای پیام/
 افزایش ۲ درصدی شاخص سهام آتی آمریکا , شاخص سهام آتی آمریکا امروز (سه شنبه) ۲ درصد در حالی افزایش یافت که اقدامات جهانی برای کاهش محدودیت های قرنطینه و بازگشایی اقتصادها باعث خوش بینی سرمایه گذاران در مورد بهبود وضعیت اقتصادی شد. , به گزارش خبرگزاری تسنیم به نقل از رویترز، شاخص سهام آتی آمریکا امروز (سه شنبه) 2 درصد در حالی افزایش یافت که اقدامات جهانی برای کاهش محدودیت های قرنطینه و بازگشایی اقتصادها باعث خوش بینی سرمایه گذاران در مورد بهبود وضعیت اقتصادی شد. اسپانیا از گردشگران خارجی خواست تا از ماه ژوئیه به این کشور بازگردند چرا که در حال برداشتن یکی از سخت ترین قرنطینه های اجرا شده در اروپا است. انگلیس نیز درصدد بازگشایی هزاران مغازه و فروشگاه های بزرگ و مراکز خرید از ماه آینده است. سهام مربوط به شرکت های بخش گردشگری که بیشترین آسیب را از شیوع کرونا دیده اند، در معاملات آتی تقریبا به میزان 8 درصد افزایش یافت. برخی از شاخص های اصلی وال استریت روز جمعه در حالی که تنش ها بین چین و ایالات متحده بالا گرفت، شاهد افزایش بود و برخی نیز روند کاهشی داشت اما با این وجود در آن هفته بیش از 3 درصد رشد را ثبت کرد. امروز صبح شاخص سهام S&P 500 با 1.85 درصد رشد به 3007.5 واحد افزایش یافت. شاخص آتی سهام آمریکا که پیش از این میانگین 200 روزه آن 2988.38 واحد بوده است یک روز قدرتمند را برای سهام ایالات متحده رقم زد. انتهای پیام/
 پروتکل های بهداشتی کرونا در میدان مرکزی میوه و تره بار رعایت نمی‌شود + سند , رئیس اتاق اصناف تهران با ارسال نامه ای به اتحادیه بار فروشان، از عدم رعایت پروتکل های بهداشتی وزارت بهداشت درباره ویروس کرونا در میدان مرکزی میوه و تهران انتقاد کرد. , به گزارش خبرنگار اقتصادی خبرگزاری تسنیم قاسم نوده فراهانی رئیس اتاق اصناف تهران با ارسال نامه ای به رئیس اتحادیه صنف بارفروشان به عدم رعایت توصیه های بهداشتی کرونا در میدان مرکزی میوه و تره بار اشاره کرد. در متن این نامه آمده است: به پوست، نامه مرکز بهداشت جنوب تهران در ارتباط با عدم رعایت پروتکل های ابلاغی وزارت بهداشت جهت اطلاع رسانی ارسال می گردد. خواهشمند است با توجه به تردد گسترده در میدان بار واحد های زیر مجموعه را  ملزم به استفاده از ماسک، دستکش، عینک، محلول ضد عفونی کننده دست و گندزدایی محل کار بفرمائید.      انتهای پیام/
 مدیرعامل سایپا: خیال منتقدان را از تولیدِ پراید راحت کردیم , مدیرعامل سایپا با بیان اینکه صنعت خودرو کشور در طول این سال‌ها بعضاً راهبردهای صحیحی اتخاذ نکرده، گفت: کاملاً متوجه هستیم که این مشکلات و دشواری‌ها به مردم و مشتریان ارتباط مستقیم پیدا نمی‌کند اما امیدواریم در کنار عذرخواهی این مشکلات برطرف شود. , به گزارش خبرگزاری تسنیم ، سیدجواد سلیمانی در دیدار با رئیس سازمان ملی کارآفرینی و نایب رئیس اتاق بازرگانی ایران اظهار کرد: صنعت خودرو ایران کل سال 98 با تحریم مواجه بود و حتی برخی از شرکت‌های چینی نیز به همکاری خود با شرکت‌های ایرانی خاتمه دادند. وی ادامه داد: در کنار تحریم به عنوان یک مانع بلندمدت، در هفته های پایانی سال نیز شیوع ویروس کرونا محدودیت‌های بیشتری را برای روند تولید ایجاد کرد، اما با برنامه‌ریزی دقیق و تلاش مضاعف موفق شدیم علاوه بر تداوم خنثی‌کردن اثر تحریم‌ها و نیز مقابله با شیوع ویروس کرونا در سطح شرکت برای حفظ سلامت کارکنان، خطوط تولید را فعال نگه داریم. سلیمانی با بیان اینکه اگر تولید در شرایط تحریمی و کرونایی ادامه پیدا نمی‌کرد، التهابات اخیر بازار خودرو بسیار بیشتر می‌شد، افزود: خودروسازی، اجرای یک فرآیند برنامه‌ریزی برای رساندنِ میلیون‌ها قطعه متفاوت و متنوع از صدها قطعه‌ساز داخلی و خارجی در یک زمان مشخص به خطوط تولید است که این امر در شرایط تحریم به شدت دشوار شده و امیدواریم مردم نیز این دشواری را درک کنند. مدیرعامل گروه سایپا ادامه داد: برای هر خودرو چند هزار قطعه را از داخل و خارج کشور تأمین کرده و آن را تولید کرده‌ایم اما به دلیل کمبود کاتالیست در کشور، این خودروها امکان تکمیل و تجاری‌سازی ندارند. وی اضافه کرد: تنها چند تولیدکننده کاتالیست در کشور وجود دارد که با تمام توان برای تأمین نیاز خطوط تولید خودروسازان تلاش می‌کنند اما در ساخت این قطعه، نوعی مواد معدنی استفاده می‌شود که فقط در دو کشور آفریقای‌جنوبی و روسیه وجود دارد که در شرایط تحریم و کرونا واردات آن حتی با واسطه‌ شرکت‌های چینی نیز بسیار دشوار شده است. سلیمانی با بیان اینکه گاهی برای تأمین یک قطعه، آن را در چند کشور دنیا می‌گردانیم تا وارد کشور شود، افزود: کاملاً متوجه هستیم که این مشکلات و دشواری‌ها به مردم و مشتریان ارتباط مستقیم پیدا نمی‌کند اما امیدواریم در کنار عذرخواهی و پوزش، این مشکلات را هم از ما بپذیرند. وی افزود: البته در کنار پذیرش این انتقادها و تلاش برای رفع آنها، هم از نخبگان و هم از افکار عمومی می‌خواهیم که به محدودیت‌ها و واقعیت‌های این صنعت نیز توجه کنند. مدیرعامل سایپا در ادامه اظهار کرد: بحث خروج پراید از خط تولید مدت‌ها بود که مطرح می‌شد اما ما پس از حضور در سایپا در یکسال گذشته آن را عملیاتی کردیم تا هم با پیگیری برنامه توسعه محصولات، خودروهایی با کیفیت و فناوری بالاتر تولید کنیم و هم خیال منتقدان را از مشکلات این خودرو قدیمی راحت کنیم، البته امیدواریم این عزیزان بعد از اتمام تولید آخرین پراید در تیرماه و پایان داستان آن در سایپا باز هم یک سوژه دیگر پیدا کنند تا هر روز در رسانه‌ها، شبکه‌های اجتماعی و برنامه‌های تلویزیونی صحبت کنند و تیتر شوند و تمام مشکلات خیالی و واقعی صنعت خودرو را به آن منتسب کنند. وی به بحث قیمت‌گذاری محصولات خودروسازان نیز اشاره کرد و گفت: مواد اولیه و نهاده‌های تولید خودرو مثل آهن، آلومینیوم، فولاد، مس و ... براساس نرخ‌های جهانی و دلار آزاد و نیمایی محاسبه می‌شود و ما نیز ناچار به خرید آنها هستیم، بنابراین وقتی که 65 تا 70 درصد قیمت خودرو را مواد اولیه و قطعات تشکیل می‌دهد، طبیعی است که با افزایش قیمت این مواد، هزینه‌های تولید خودرو افزایش یابد. سلیمانی در پایان تأکید کرد: ما بنابر وظیفه خود با تمام توان در حال تولید هستیم و رکوردهای تولید چندساله اخیر را در اردیبهشت‌ماه 99 شکستیم تا در سال جهش تولید ضمن افزایش تولید، محصولات جدید‌ و به روز خود را به بازار عرضه کنیم.  انتهای پیام/
 زنان آمریکایی بیشتر از مردان در بحران کرونا شغل خود را از دست دادند , آخرین آمار اشتغال نشان می‌دهد با تعطیل شدن بخش های زیادی از اقتصاد آمریکا به خاطر همه گیری ویروس کرونا، اکثریت شغل های از دست رفته مربوط به زنان بوده است. , به گزارش خبرگزاری تسنیم به نقل از پایگاه خبری هیل، برخلاف رکود اقتصادی سال 2009 که با نام «رکود مردان» شناخته می شد، رکود اقتصادی به وجود آمده به خاطر همه‌گیری ویروس کرونا در آمریکا بیش از همه به اشتغال زنان آسیب رسانده است.  آخرین آمار اشتغال نشان می‌دهد با تعطیل شدن بخش های زیادی از اقتصاد به خاطر همه گیری ویروس کرونا، اکثریت شغل های از دست رفته مربوط به زنان بوده است.  یکی از دلایل اصلی که زنان بیش از مردان طی این بحران شغل خود را از دست داده اند این است که بیشتر کارمندان بخش های تعطیل شده به طرز نامتناسبی زنان بوده اند.  در حالیکه رکود بزرگ سال 2008 به صنایعی مثل ساخت و ساز و تولید آسیب رساند که بیشتر در اختیار مردان بود، تعطیلی های اخیر بیشتر در بخش های خاص خرده فروشی بوده است. برای مثال، زنان 73 درصد کارمندان را در فروشگاه های لباس و 75 درصد فروشندگان در گلفروشی ها را تشکیل می دهند. در خدمات مربوط به غذا و اقامتگاه‌ها 53 درصد از کارمندان زن هستند و همچنین بیشتر کارمندان در سالن های زیبایی و خدمات مراقبت بهداشتی را زنان تشکیل می دهند و همه اینها به خاطر سیاست‌های فاصله‌گذاری اجتماعی تعطیل شده اند.  ولی به گفته اقتصاددان ها، در صنایعی که مربوط به مردان می شوند هم زنان بیشتر شغل خود را از دست داده اند. آمار نشان می دهد در ماه‌های فوریه و مارس زنان بیش از مردان شغل خود را در تجارت از دست داده اند، در حالی که نیمی از نیروی کار این بخش را تشکیل می دهند.  احتمال ارتقاء زنان به موقعیت های شغلی که مطمئن تر بوده اند بسیار کمتر است. در برخی حوزه ها، زنان شغل خود را از دست داده اند در حالی که میزان اشتغال مردان افزایش یافته است. تاثیر این بیکاریها بر زنان بیشتر بوده چون اکثر کسب و کارهایی که مربوط به مراقبت از بچه ها می شود توسط زنان اداره می شوند. بنابراین مشکل دو برابر می شود. از یک طرف افرادی که برای مراقبت از بچه ها دستمزد می‌گرفتند اغلب زن بوده‌اند وبیکار شده اند و از طرف دیگر مادران مجبورند در خانه بمانند و از کودکان خود مراقبت کنند. بنابراین هیچ کدام از این دو گروه زنان دستمزدی دریافت نمی کنند.  به این ترتیب روند بیکاری زنان در این تعطیلی ها که در تاریخ بی سابقه بوده تاثیرات بیشتری بر کودکان و فقر آنها خواهد گذاشت.  اگر تعداد زیادی از این زنان نان آور خانه بوده باشند، یعنی فقر کودکان افزایش یافته است.   انتهای پیام/134
 مشترکان خانگی ماهانه چقدر پول برق می‌دهند؟ , با احتساب افزایش ۷ درصدی بهای برق مصرفی برای مشترکان خوش مصرف و افزایش ۲۳ درصدی بهای برق مصرفی برای مشترکان بدمصرف (مصرف بیش از الگو) در ابتدای فروردین ماه سال جاری، متوسط پرداخت قبوض برق در سال جاری بین ۱۳۳۰۰ تا ۱۵۳۰۰ تومان خواهد بود. , مصطفی رجبی مشهدی، سخنگوی صنعت برق در گفت‌وگو با خبرنگار اقتصادی خبرگزاری تسنیم اظهار داشت: متوسط پرداخت قبوض برق در سال 98 ماهانه 12 هزار و 500 تومان بوده و پرداخت یک جای بهای برقی که در ماههای درگیر با کرونا مصرف شده و مهلت تسویه آن تا پایان اردیبهشت ماه بوده، فشاری به خانواده ها وارد نمی کند. وی افزود: سقف زمانی پرداخت بهای قبوض جدیدی که از طریق پیامک برای مردم ارسال می شود، بر اساس همان مهلتی است که در قبوض درج شده و اگر مشترکی، بهای برق مصرفی در ماههای گذشته را پرداخت نکرده باشد، این قبوض پرداخت نشده، به صورت دیون مشترک در قبوض جدید درج می شود. بر اساس این گزارش، با همه گیری ویروس کرونا و به منظور مراعات اقتصادی وضعیت مشترکان خانگی و تجاری، قرار شد تا پایان اردیبهشت ماه برای پرداخت قبوض برق فرصت داده شود که عملا با پایان یافتن اردیبهشت ماه این فرصت به پایان رسیده و مشترکان موظف به پرداخت قبوض مصرفی برق خود در ماههای گذشته هستند. به گزارش تسنیم، طبق گفته سخنگوی صنعت برق، متوسط پرداخت قبوض برق در سال 98 ماهانه 12 هزار و 500 تومان بوده که با احتساب افزایش 7 درصدی بهای برق مصرفی برای مشترکان خوش مصرف و افزایش 23 درصدی بهای برق مصرفی برای مشترکان بدمصرف (مصرف بیش از الگو) در ابتدای فروردین ماه سال جاری، متوسط پرداخت قبوض برق در سال جاری بین 13 هزار و 300 تومان تا 15 هزار و 300 تومان خواهد بود. انتهای پیام/
 هفت خوان خرید خودروهای قرعه کشی / سامانه هایی که مدام اخطار می‌دهند , خریداران خودرو از دیروز مدام درگیر ثبت نام هستند و هر بار در یکی از بخش های سایت مشکل پیدا کرده و نتوانسته اند خرید کنند. , به گزارش خبرنگار اقتصادی خبرگزاری تسنیم، طرح فروش فوری 11 محصول ایران خودرو و سایپا از روز 4 خردادماه به مدت 10 روز تا 14 خرداد ماه آغاز شده است. در این طرح فروش که به صورت قرعه کشی و شبانه روزی اجرا می شود شروط مختلفی برای ثبت نام کنندگان در نظر گرفته شد که تا دست دلالان و واسطه گران کوتاه و خودرو در نهایت به مصرف کننده واقعی برسد. متقاضیان خرید خودرو در فروش فوق‌العاده ایران خودرو و سایپا چگونه ثبت نام کنند؟ متقاضیان با مراجعه به سایت شرکت‌های خودروسازی پیش ثبت نام اولیه را انجام داده و از طریق این سایت برای احراز هویت به سامانه "امتا" ورود کرده و مراحل لازم را انجام می دهند. پس از این مرحله دوباره به سایت خودروسازی مراجعه کرده و با معرفی حساب، برای خرید خودرو اعلام آمادگی می‌کنند. مابقی فرآیند ثبت نام به روز چهارشنبه موکول می‌شود که متقاضیان خرید خودرو در آن باید 50 درصد هزینه خرید خودرو را در دست داشته باشند؛ هزینه ثبت نام در ایران خودرو در حساب شخص متقاضی بلوکه اما در خودروسازی سایپا هزینه پیش ثبت نام در حساب واسطی بین خودروساز و متقاضی ضبط می شود. هیچ تفاوتی بین کسانی که در ساعات اولیه وارد سایت شدند و کسانی در آخرین لحظه اقدام به واریز و انتخاب خودرو کنند وجود نداشته و همگی شانس یکسانی در قرعه کشی‌ها دارند. قیمت جدید 7 محصول سایپا اعلام شد قیمت جدید 4 محصول ایران خودرو اعلام شد این طرح از روز چهارشنبه آغاز می‌شود و به مدت یک هفته ادامه خواهد داشت. با پایان مهلت یک هفته‌ای و ثبت نام همه متقاضیان، با استفاده از سازوکار قرعه کشی در حضور نهاد‌های نظارتی، ثبت نام کنندگان نهایی مشخص خواهند شد. طبق تصمیمات اتخاذ شده، پس از گذشت 72 ساعت از اتمام دوره زمانی ثبت نام، فهرست اسامی انتخاب شدگان از سایت ایران خودرو و همچنین ارسال پیامک به مشتریان اطلاع رسانی خواهد شد. مشتریان انتخاب شده ملزم خواهند بود تا در مدت 48 ساعت اقدام به تکمیل وجه از طریق سایت فروش اینترنتی محصولات ایران خودرو کنند. وجوه متقاضیانی که جزو ثبت نام کنندگان نهایی نیستند نیز در مدت هفت روز عودت خواهد شد. تحویل خودرو نیز تا حداکثر سه ماه از زمان تکمیل وجه انجام خواهد شد. خریداران فروش فوق العاده خودروهای سایپا بخوانند خریداران برای ثبت‌نام عجله نکنند" سامانه فروش خودرو تا 14 خرداد 24ساعته باز است" خریداران خودرو فقط در سامانه اعلامی خودروسازان ثبت نام کنند در حال حاضر دو روز از اجرای این طرح می‌گذرد و مردم با مهیا کردن 7 خوان شرایط خرید خودرو اقدام به ثبت نام کرده اند اما همانند دوره‌های گذشته همچنان متقاضیان در ثبت نام با ایرادات سایت روبه رو شده اند که همین سرگردانی آنها را بیشتر کرده است. خریداران خودرو از دیروز مدام درگیر ثبت نام هستند و هر بار در یکی از بخش های سایت مشکل پیدا کرده و نتوانسته اند خرید کنند. البته این موضوع تا حدودی همه گیر بوده و برخی در بخش بانک دیگری در انتخاب خودرو و افراد دیگر در بخش احراز هویت با اخطار سایت مواجهه هستند که این موضوعات آنها را در خرید خودرو سرگردان و حتی نا امید کرده است. خودروسازان هم در پاسخ به این ایرادات حجم بالای مراجعه کننده را عنوان و معتقدند ثبت نام 24 ساعته است و مردم نباید نگران ثبت نام خودرو باشند.  انتهای پیام/
 میرسلیم: برای پس گرفتن یک طرح تحقیق و تفحص ۶۵میلیارد تومان به یک رئیس کمیسیون مجلس پرداخت شد , نماینده منتخب مردم تهران، ری، شمیرانات، اسلامشهر و پردیس در مجلس یازدهم گفت: رفتار مجلس و نمایندگان می تواند سر مشق بسیار خوبی برای تمامی مسئولان کشور باشد. , به گزارش خبرگزاری تسنیم ، «سید مصطفی میر سلیم» در برنامه رهیافت رادیو اقتصاد افزود: اگر اهالی خانه ملت موفق شوند در خود مجلس به لحاظ نمایندگی و رفتار شخصی شفافیت کامل را از خود ابراز کنند این می تواند سرمشق بسیار خوبی برای تمامی مسئولان اجرایی کشور باشد.  وی اظهار داشت: زمینه اولیه شفافیت اقتصادی و مالی از نظر فردی است به هر ترتیب باید معلوم شود درآمدهای افراد از کجا و به چه میزان است تا بتوان موضوع انحراف ها و فرار های مالیاتی را گرفت. نماینده منتخب مردم تهران، ری، شمیرانات، اسلامشهر و پردیس در مجلس یازدهم گفت: برخی اشخاص در جامعه درآمدهای هنگفتی دارند اما حاضر نمی شوند این درآمدها را شفاف کنند چون می دانند اگر شفاف کنند باید مبالغ معتنابهی مالیات پرداخت کنند. وی در ادامه افزود: این در حالی که همه افراد می دانند مالیات دادن به نفع جامعه و کشور است. میر سلیم اظهار داشت: حقوق بگیران در کشور قبل از دریافت حقوق مالیات آنان کسر می شود، وضعیت مشاغل آزاد این طور نیست. وی ادامه داد: این مشاغل از قبل از انقلاب دارای دو دفتر بوده اند و این رویه همچنان به قوت خود باقیست. نماینده منتخب مردم تهران، ری، شمیرانات، اسلامشهر و پردیس در مجلس یازدهم گفت: این بساط باید در جمهوری اسلامی برچیده شود. وی افزود: برای جلوگیری از فرار مالیاتی باید شناسایی دقیقی از درآمدها و به یک معنا شفافیت لازم در این زمینه صورت گیرد. میر سلیم اظهار داشت: نکته دیگر شفافیت اقتصادی و مالی از نظر گروهی است.  وی تصریح کرد: احزاب، گروه ها و تشکل های مختلف سیاسی دور هم جمع و برای رسیدن به قدرت سیاسی هزینه می کنند از این رو باید مشخص شود این هزینه هااز چه محلی تأمین می شود.  نماینده منتخب مردم تهران، ری، شمیرانات، اسلامشهر و پردیس در مجلس یازدهم گفت: متأسفانه روش های ناپسندی در جمهوری اسلامی رایج شده که از این طریق آرای نمایندگان در مجلس خریداری می شود. وی افزود: شوربختانه این خرید رأی هم در پای صندوق رأی و هم در مجلس اتفاق می افتد. میر سلیم بیان داشت: کار خرید آرای نمایندگان خیلی صریح در مجلس انجام می گیرد و برخی نمایندگان رأی خود را حراج می کنند.  وی ادامه داد: برخی اشخاص نظر نمایندگان را با جذابیت های مالی جلب تا آرای آنها را به سمت خود متمایل کنند. نماینده منتخب مردم تهران، ری، شمیرانات، اسلامشهر و پردیس در مجلس یازدهم گفت: این رفتارها برای مردم سالاری خیلی خطرناک است و به یک معنا آینده مردم سالاری را تهدید می کند. وی به رادیو اقتصاد افزود: روش های جلب آرای نمایندگان باید بطور کامل و شفاف مشخص شود.  میر سلیم بیان داشت: برخی از دولتمردان بوده اند برای جلب آرای نمایندگان و همچنین پس گرفتن سؤال، طرح تحقیق و تفحص و استیضاح جذابیت های مالی از خود نشان می دادند تا آرای نمایندگان را بخرند و این کار را می کردند. وی ادامه داد: برای پس گرفتن یک طرح تحقیق و تفحص 65 میلیارد تومان فقط به یک رئیس کمیسیون در مجلس پرداخت شده است. نماینده منتخب مردم تهران، ری، شمیرانات، اسلامشهر و پردیس در مجلس یازدهم گفت: اگر شفافیت باشد جلوی بسیاری از انحرافات گرفته می شود. وی افزود: متأسفانه بده و بستان های زیادی از نظر مالی برای جلب آرای نمایندگان در مجلس اتفاق افتاده که جای بس تأسف دارد. میر سلیم اظهار داشت: تاکنون تعداد زیادی طرح های تحقیق و تفحص در مجلس به‌واسطه همین بده و بستان ها متوقف شده است.  وی یادآور شد: مجلس یازدهم با تمام قدرت در راستای شفاف سازی امور گام های بلند و اساسی برخواهد داشت تا این گونه کارهای غیر شفاف و ناپسند در کشور انجام نشود. انتهای پیام/
 برنامه‌های جدید و محصولات آینده سایپا تصویر ذهنی جامعه را از این مجموعه بهبود می‌بخشد , رئیس سازمان ملی کارآفرینی و نایب رئیس اتاق بارزگانی ایران گفت: برنامه‌های جدید و محصولات آینده سایپا تصویر ذهنی جامعه را از این مجموعه بهبود می‌بخشد. , به گزارش خبرگزاری تسنیم به نقل از سایپا نیوز، حسین سلاح‌ورزی پس از بازدید مرکز تحقیقات و نوآوری صنایع خودرو سایپا و امضای تفاهم‌نامه توسعه همکاری سازمان ملی کارآفرینی با این گروه خودروسازی با بیان اینکه به دلایل مختلف تصویر صنعت خودرو در سطح جامعه مخدوش شده است، افزود: بخشی از دلایل ایجاد این تصویر مخدوش به عدم اطلاع دقیق مردم از پیچیدگی‌های صنعت خودرو باز می‌گردد و بخشی نیز به اشتباهات مدیران پیشین خودروسازی در سال‌های گذشته مربوط است که البته رفع همه این نابسامانی‌ها نیز در اختیار مدیران این صنعت نیست. رئیس سازمان ملی کارآفرینی و نایب رئیس اتاق بازرگانی ایران اظهار کرد: به دلایل مختلف از جمله محدودیت‌های اقتصادی و از دست رفتن بخشی از درآمدهای کشور، ارزش پول ملی کاهش پیدا کرده و مردم برای خرید محصولات باید مبلغ بیشتری پرداخت کنند. این همان چیزی است که در سطح جامعه با عنوان گرانی از آن یاد می شود. متاسفانه در برخی حوزه‌ها از تولیدکننده‌ها و صنعتگران به عنوان مسئول این گرانی یاد می‌شود که این درست نیست و آنها نقشی در این افزایش قیمت ندارند. سلاح‌ورزی ادامه داد: البته در صنعت خودروسازی عدم افزایش کیفیت در دوره های گذشته و بدعهدی های اخیر در تحویل خودروها نیز باعث شده تا انتقاداتی به فعالان این صنعت شکل بگیرد اما آنچه که من امروز در گروه سایپا دیدم حکایت از آن دارد که این گروه خودروسازی برنامه‌های قابل اعتنایی برای رفع این مشکلات در دستور کار دارد. نایب رئیس اتاق بازرگانی ایران گفت: برنامه های آینده سایپا به ویژه 8 محصولی که این خودروساز برای عرضه در دو سال آینده درنظر گرفته است، می تواند تا اندازه زیادی به اصلاح تصویر ذهنی جامعه در خصوص این گروه خودروسازی کمک کند و آن را بهبود بخشد. سلاح ورزی با بیان اینکه ما در اتاق بازرگانی ایران و سازمان ملی کارآفرینی آماده توسعه همکاری با گروه خودروسازی سایپا برای پیشبرد برنامه‌ها هستیم، افزود: صنایع بزرگ از جمله صنعت خودرو به دلیل تأثیر در ارزش افزوده و رونق کسب و کارهای کوچک و همچنین سهمی که از تولید ناخالص داخلی دارند؛ از اهمیت ویژه‌ای برخوردار بوده و باید مراقبت شوند تا آسیب نبینند. رئیس سازمان ملی کارآفرینی گفت: از سال 96 تعداد زیادی تشکل، کانون و نهادهای فعال در حوزه فناوری ایجاد شده بود که برای هم افزایی و ساماندهی آنان، سازمان ملی کارآفرینی به عنوان یک تشکل بالادستی ایجاد شد. یکی از نقش های محوری این سازمان، بر هم‌رسانی پلتفرم ها، استارت آپ ها و شرکت‌های دانش بنیان برای کمک به کسب و کارهای سنتی در جهت بهبود عملکرد آنهاست. سلاح‌ورزی افزود: براساس آنچه در بازدید امروز مشاهده کردیم و برنامه‌های مهندس سلیمانی، مدیرعامل سایپا، فکر می کنم که شرکت‌های دانش‌بنیان و استارت‌آپ‌ها تا حد زیادی می‌توانند این گروه خودروسازی را در زمینه‌های زنجیره تامین، فرآیند تولید، بازاریابی و فروش و همچنین خدمات پس از فروش یاری کنند. لازم به ذکر است، پس از بازدید حسین سلاح‌ورزی، رئیس سازمان ملی کارآفرینی از مرکز تحقیقات و نوآوری سایپا، یک تفاهم‌نامه همکاری به امضای وی و سیدجواد سلیمانی، مدیرعامل گروه خودروسازی سایپا رسید. این تفاهم نامه به منظور افزایش همکاری های مشترک در زمینه توسعه، ترویج و نهادینه‌سازی کارآفرینی، نوآوری و فنآوری در صنعت خودرو و در راستای تحقق اقتصاد مقاومتی تنظیم شده و قرار است براساس آن زمینه استفاده از توانمندی های دو طرف فراهم آید. بهره‌گیری از ظرفیت‌ها و پتانسیل‌های بالقوه و بالفعل طرفین در توسعه نوآوری، فناوری و کارآفرینی، مشارکت در ترویج و شکل دهی زیست‌بوم نوآوری و فناوری، مشارکت در توسعه اقتصاد دانش‌بنیان با بهره گیری از ظرفیت‌ها و فرصت‌های گروه خودروسازی سایپا و تسهیل، استقرار و فعالیت شرکت‌های دانش‌بنیان در سایپا با هدف افزایش داخلی‌سازی قطعات و توسعه محصولات جدید از موضوع‌ها و محورهای اصلی این تفاهم نامه همکاری به شمار می‌رود. انتهای پیام/
 ثبت نام ۶۰ هزار کارفرما برای تسهیلات کرونایی تا ۳۰ اردیبهشت/ پرداخت تسهیلات از دهه سوم خرداد , مدیرکل توسعه و اشتغال وزارت کار گفت: تا ۳۰ اردیبهشت ماه، حدود ۶۰ هزار نفر برای دریافت تسهیلات ناشی از کرونا ثبت نام کردند و هر روز بر تعداد آنها افزوده می شود. , به گزارش خبرنگار اقتصادی خبرگزاری تسنیم ، پرداخت تسهیلات حمایتی به کسب و کارهای آسیب دیده از کرونا از جمله سیاست های وزارت کار در راستای حفظ اشتغال بنگاه‌ها و صیانت از نیروهای کار است و بر این اساس امکان بهره مندی از تسهیلات حمایتی کرونا برای 13رسته شغلی که بیشترین آسیب از شیوع ویروس کرونا را متحمل شده و دارای لیست بیمه در قالب کارفرمایی یا خویش فرمایی هستند، فراهم شده است. بر این اساس کلیه صاحبان واحدهای کسب و کار خصوصی و تعاونی مشمول طرح (کارفرمایی و خویش‌فرمایی) که در رسته‌های 13گانه مصوب فعال و دارای کد بیمه نزد سازمان تأمین اجتماعی هستند به شرط حفظ اشتغال موجود، می توانند تسهیلات مذکور را دریافت کنند. علاالدین ازوجی،مدیر کل توسعه و اشتغال وزارت کار درباره جزئیات این وام تا 30اردیبهشت ماه می گوید: واریز تسهیلات کرونا به کسب و کارهای آسیب‌دیده از کرونا از دهه سوم خرداد ماه (22و23خرداد) شروع می‌شود و بازپرداخت آن نیز سه ماه بعد است.ثبت‌نام برای دریافت تسهیلات حمایت از کسب و کارهای آسیب‌دیده از کرونا از هفته سوم اردیبهشت ماه شروع شد. وی ادامه داد:براساس سازوکار تعیین شده در ابتدا وزارت کار برای 13 رسته‌ متضرر پیامک ارسال می‌کند و سپس کارفرمایان باید اطلاعات خود را در سامانه کارت به نشانی Kara.mcls.gov.ir وارد کنند و بعد از آن اطلاعات به بانک عامل ارسال و پس از بررسی  واریز شروع می‌شود.  علاالدین ازوجی اظهار داشت: این تسهیلات حمایتی کرونا برای 13رسته شغلی که بیشترین آسیب از شیوع ویروس کرونا را متحمل شده و دارای لیست بیمه در قالب کارفرمایی یا خویش فرمایی هستند، درنظر گرفته شده است. البته در چند روز گذشته کارگروه اقتصادی مقابله با کرونا یک رسته دیگر (کشاورزی) برای دریافت این وام را معرفی کرد و مرغداران و کارگاه‌های فعال در این رشته باید کد کارگاهی داشته باشند.  مدیرکل توسعه و اشتغال وزارت کار با اشاره به اینکه  محدودیت زمانی برای ثبت نام کارفرمایانی که پیامک دریافت کردند وجود ندارد اظهار داشت: بازپرداخت این تسهیلات دو سال است که سه ماه پس از واریز (مهرماه) شروع می‌شود. مطابق آخرین آمار که (30 اردیبهشت) 60هزار نفر برای دریافت تسهیلات ثبت‌نام کردند و هر روز بر تعداد آنها افزوده می‌شود.   وی اظهار داشت: در مرحله نخست پرداخت تسهیلات به بیمه‌شدگان پرداخت می‌شود و در مرحله بعد بیمه‌نشدگان از این تسهیلات برخوردار می‌شوند. یک میلیون واحد اقتصادی آسیب دیده از کرونا که سه میلیون شاغل بیمه شده در آنها مشغول کار بوده اند، توسط وزارت کار شناسایی شده و مشمول دریافت تسهیلات می‌شوند.این تسهیلات به واحدها و کارگاه‌هایی اختصاص می‌یابد که نیروهای کار در آنها شاغل و بیمه باشند در واقع مبنای پرداخت، شاغل بودن نیروی کار و تعدیل نشدن فرد و داشتن بیمه‌پردازی تا قبل از شیوع کرونا است .  انتهای پیام/
 تجدید نظر دولت در قیمت شکر+ سند , بر اساس جلسه اخیر کارگروه تنظیم بازار، قیمت جدید شکر داخلی بر اساس نرخ جدید خرید تضمینی چغندر قند و شکر وارداتی با توجه به تغییر ارز اختصاصی، تعیین می‌شود. , به گزارش خبرنگار اقتصادی خبرگزاری تسنیم ، کارگروه تنظیم بازار دستور تعیین تکلیف نرخ جدید شکر وارداتی و داخلی را بر اساس تغییر نرخ ارز اختصاصی و تغییر نرخ خرید تضمینی چغندر قند، صادر کرده است . در بند دوم این دستور العمل آمده است: با عنایت به برآورد تولید تولید حدود 1.4 میلیون تن شکر داخلی و نیاز وارداتی کشور برای پوشش کسری نیاز بازار و ذخایر مقرر گردید قیمت قطعی محاسباتی سازمان حمایت تولید کنندگان و تولید کنندگان در خصوص شکر وارداتی و داخلی در اسرع وقت محاسبه ( با در نظر گرفتن نرخ ارز وارداتی و نرخ خرید تضمینی چغندر قند) و سقف قیمت تعیین شود. در این نامه همچنین آمده است که انجمن کارفرمایی کارخانجات قند و شکر مکلف است در اسرع وقت نسبت به ارائه اسناد و مدارک مثبته به سازمان حمایت مصرف کنندگان و تولید کنندگان اقدام نماید. بنابراین گزارش آخرین نرخ مصوب شکر توسط شرکت بازرگانی دولتی ایران طی اطلاعیه‌ای در ابتدای اردیبهشت ماه اعلام شده بود؛ بر ین اساس قیمت فروش هرکیلوگرم شکر سفید درب کارخانه تصفیه‌کننده‌ شکر در مرکز کشور با 10 درصد سود  66 هزار و 908 ریال اعلام شد.      انتهای پیام/
 زیان ۴۸ هزار میلیارد تومانی مشمولان سهام عدالت از روزهای منفی بورس/ هر نفر ۹۶۰ هزار تومان ضرر کرد , به دلیل تداوم روزهای نزولی بازار سهام طی چند روز گذشته حدود ۴۸ هزار میلیارد تومان از ارزش دارایی مشمولان سهام عدالت کاسته شده است. , به گزارش خبرنگار اقتصادی خبرگزاری تسنیم، تعداد شرکت‌های حاضر در پرتفوی سهام عدالت 49 شرکت هستند که ارزش مقطع واگذاری آنها 266 هزار و 363 میلیارد ریال است. بر این اساس با توجه به تورم اقتصادی و در پی آن رشد شاخص و افزایش قیمت سهام شرکت‌ها در بازار سرمایه، ارزش روز پرتفوی بیش از 49 میلیون مشمول سهام عدالت افزایش یافته و به 4704 هزار و 738 میلیارد ریال رسیده است. در این خصوص نگاهی به پرتفوی سهام عدالت نشان می‌دهد از 49 شرکت حاضر در این سبد تعداد 36شرکت بورسی هستند که ارزش مقطع واگذاری آنها 227 هزار و 825 میلیارد ریال می‌باشد و ارزش روز آنها به 4668هزار و 773میلیارد ریال افزایش یافته است. بعلاوه این که در این پرتفوی، 13 شرکت غیربورسی نیز حضور دارند که ارزش مقطع واگذاری آنها 35هزار و 965میلیارد ریال و ارزش روز آنها همین مبلغ برآورد شده است. گفتنی است ارزش پرتفوی سهام عدالت در شرایطی این روزها به 4704 هزار و 738 میلیارد ریال رسیده که چندی پیش، این رقم 5184هزار و 303میلیارد ریال است. این در حالیست که به دلیل تداوم روزهای نزولی بازار سهام طی چند روز گذشته 479 هزار و 565 میلیارد ریال از ارزش دارایی مشمولان سهام عدالت کاسته شده است. بر این اساس برخی کارشناسان بر این باورند که همزمانی آزادسازی سهام عدالت با روزهای منفی بازار سرمایه موجب کاهش بار مالی دولت و در مقابل از میان رفتن بخشی از دارایی مشمولان سهام عدالت شده است. انتهای پیام/
 فرایند تحویل قراردادهای آتی زیره سبز سررسید خرداد ۹۹ اعلام شد , مدیریت توسعه بازار مشتقه بورس کالای ایران با صدور اطلاعیه ای فرایند تحویل قراردادهای آتی زیره سبز سررسید خرداد ۹۹ را اعلام کرد. , به گزارش خبرنگار اقتصادی خبرگزاری تسنیم، مدیریت توسعه بازار مشتقه بورس کالای ایران اعلام کرد فرآیند تحویل در قرارداد آتی زیره سبز تحویل خرداد 99 در روز یکشنبه 18 خرداد ماه و از طریق گواهی سپرده زیره سبز مطابق ضوابط انجام خواهد شد. بنابراین کلیه مشتریان فروشنده و خریدار دارای موقعیت تعهدی باز موظفند بر اساس ضوابط اعلام شده جهت انجام فرایند تحویل اقدام کنند. براساس این اطلاعیه، کلیه مشتریان فروشنده موظفند حداکثر تا روز دوشنبه 12 خرداد 99 برای تبدیل زیره سبز به گواهی سـپرده به انبار "دانش " و " کیمیا بذر تربت حیدریه"و "شرکت صادرات و واردات زیره پـاک کنـی بیهـق" و تعاونی مینوبذر گلستان  مراجعه کنند. عـلاوه بـر ایـن مشـتریان فروشـنده می توانند حـداکثر تـا سـاعت 15:15 آخـرین روز معاملاتی یعنی 18 خرداد ماه اقدام به خرید گواهی سپرده زیره سبز در معاملات روزانه گواهی سپرده زیره سبز در نمادهای زیره سبز 9903دانش (پ)، زیره سبز 9903کیمیابـذر(پ) ، زیـره سبز9903شـرکت بیهـق (پ)زیره سبز 9903شرکت مینوبذر (پ) نمایند. انتهای پیام/
 واردات خالص طلای چین از طریق هنگ کنگ منفی شد , واردات طلای چین از طریق هنگ‌کنگ در ماه آوریل برای اولین بار از ۲۰۱۱ به کمتر از صادرات آن رسید. ,  به گزارش خبرگزاری تسنیم به نقل از رویترز، واردات طلای چین از طریق هنگ‌کنگ در ماه آوریل برای اولین بار از 2011 به کمتر از صادرات آن رسید. اقدامات اتخاذ شده برای مهار گسترش ویروس کرونا تقاضا در بزرگترین مصرف کننده طلای دنیا را کاهش داده است.  اطلاعات وزارت آمار هنگ کنگ نشان می دهد واردات خالص در ماه آوریل 176 درصد پایین آمده و به منفی 10.3 تن نسبت به ماه قبل از آن رسیده است. واردات خالص طلا در ماه مارس تقریباً سه برابر شده و به 13.523 تن رسیده بود. سامسون لی، یکی از تحلیل گران فلزات گرانبها در هنگ کنگ می گوید:« قیمت طلای چین نسبت به قیمت طلا در خارج از این کشور بسیار ارزانتر بود بنابراین واردات طلا کاهش یافت چون عرضه داخلی به اندازه کافی بالا بود». تاجران در بزرگترین مصرف کننده طلای دنیا این فلز گرانبها را 50 تا 70 دلار در هر اونس ارزانتر از قیمت شاخص جهانی آن در ماه گذشته فروختند. لی گفت:« در همین زمان، طلا از چین به هنگ کنگ هم صادر شده بنابراین واردات خالص درماه آوریل برای اولین بار از سال 2011 تبدیل به صادرات خالص شده است». صادرات طلا به هنگ کنگ برابر با 14.513 تن بود، در حالی که این رقم در ماه مارس 0.685 تن ثبت شده بود. کل واردات چین از طریق هنگ کنگ بیش از 70 درصد کاهش یافت و به 4.213 تن رسید. این رقم در ماه مارس برابر با 14.208 بود. کاهش واردات طلا به چین پس از سقوط تقاضا برای این فلز گرانبها به خاطر همه‌گیری ویروس کرونا ایجاد شد. اطلاعات هنگ کنگ تصویر کاملی از خرید طلای چین به دست نمی دهد چون این کشور از طریق شانگهای و پکن هم واردات دارد. انتهای پیام/133  
 امروز روز آخر پیش‌ ثبت‌نام نیست/ مهلت زمانی ثبت‌نام خودرو تا چهارشنبه ۱۴ خرداد ۹۹ ادامه دارد , وزارت صنعت، معدن و تجارت با صدور اطلاعیه‌ای اعلام کرد: متقاضیان خرید خودرو مهلت انجام پیش‌ ثبت‌نام در سامانه‌های فروش طراحی شده از سوی خودروسازان را تا چهارشنبه هفته آینده (۱۴ خردادماه ۹۹) خواهند داشت و امروز آخرین روز پیش‌ ثبت‌نام نیست. , به گزارش خبرگزاری تسنیم، وزارت صنعت، معدن و تجارت در اطلاعیه شماره پنج خود بار دیگر تاکید کرد: به اطلاع آن دسته از هموطنان عزیز متقاضی حضور در طرح ویژه فروش خودرو ویژه ایام عید سعید فطر می‌رساند، مهلت پیش ثبت‌نام در سامانه‌های فروش طراحی شده از سوی خودروسازان تا روز چهارشنبه هفته آینده- 14 خردادماه 99- تعیین شده و متقاضیان می‌توانند در هر ساعت از شبانه‌روز با مراجعه به درگاههای اینترنتی معرفی شده از سوی خودروسازان، عملیات پیش‌ ثبت‌نام خودروهای مورد نظر خود را انجام دهند. در این اطلاعیه، بار دیگر اعلام شده که تقدم و تاخر در ثبت‌نام برای خرید خودروها، هیچگونه تاثیری در روند قرعه‌کشی و فرآیند طراحی شده فروش ندارد و تمامی متقاضیان تا چهارشنبه 14 خردادماه می‎‌توانند درخواست خرید خودروی مورد نظر خود را در سامانه به ثبت برسانند. وزارت صنعت، معدن و تجارت بار دیگر تاکید کرده است: در این مرحله از ثبت‌نام خودروها، متقاضیان نیاز به مراجعه مستقیم به سامانه یکپارچه احراز مشتریان تجارت الکترونیکی(امتا) نداشته و صرفا باید به سامانه‌های فروش طراحی شده از سوی خودروسازان مراجعه نمایند.   گفتنی است، فرآیند فروش 25 هزار دستگاه خودرو در طرح ویژه فروش ایام عید سعید فطر، از فردا چهارشنبه 7 خرداد 99 آغاز شده و متقاضیان همچنان مهلت دارند تا تاریخ چهارشنبه 14 خرداد 99 عملیات پیش‌ثبت‌نام و ثبت‌نام نهایی را در این بازه زمانی انجام دهند.  انتهای پیام/
 اسامی سهام بورس با بالاترین و پایین‌ترین رشد قیمت امروز ۹۹/۰۳/۰۶ , سهامداران شرکت‌های ماشین‌سازی اراک، مخابرات ایران و داروسازی فارابی در بورس و معامله‌گران شرکت‌های شرکت‌‌های بیمه دی، گروه سرمایه‌گذاری میراث فرهنگی و توسعه مولد نیروگاهی جهرم هم در فرابورس بیشترین کاهش قیمت را داشتند. , به گزارش خبرنگار اقتصادی خبرگزاری تسنیم، شاخص بورس در جریان معاملات امروز بازار سرمایه با افت 33هزار و 151واحدی در ارتفاع 926هزار و 688واحد به کار خود پایان داد و تعداد 4 میلیارد و 866میلیون سهم و حق‌تقدم به‌ارزش 6هزار و 380میلیارد تومان در 786 هزار نوبت مورد دادوستد قرار گرفت. بر این اساس سهامداران شرکت‌های صنایع شیمیایی سینا، تامین ماسه‌ ریخته‌گری و دارویی لقمان امروز بیشترین رشد قیمت را در بورس اوراق بهادار و در مقابل سهامداران شرکت‌های ماشین‌سازی اراک، مخابرات ایران و داروسازی فارابی نیز بیشترین افت را در سبد سهام خود داشتند. بر اساس این گزارش، در بازارهای فرابورس ایران هم با معامله 2 میلیارد و 258میلیون ورقه به‌ارزش 6هزار و 216میلیارد تومان در 622هزار نوبت، شاخص فرابورس (آیفکس) 197واحد افت کرد و در ارتفاع 10 هزار و 825واحد قرار گرفت. در این بازار هم امروز سهامداران شرکت‌های پتروشیمی مارون، سنگ آهن گهر زمین و بازرگانی و تولیدی مرجان کار شاهد افزایش قیمت را داشتند و در مقابل شرکت‌‌های بیمه دی، گروه سرمایه‌گذاری میراث فرهنگی و توسعه مولد نیروگاهی جهرم هم بیشترین افت قیمت را شاهد بودند. انتهای پیام/
 ایجاد ۲۱۰۰ شغل برکت برای کولبران سردشت و پیرانشهر , معاون توسعه‌ کارآفرینی اجتماع‌محور بنیاد برکت ستاد اجرایی فرمان امام از ایجاد ۲۱۰۰ شغل برای کولبران استان آذربایجان غربی خبر داد. , به گزارش خبرگزاری تسنیم، هر چند آمار رسمی و متقنی از تعداد کولبران شاغل در مرزهای غربی ایران گزارش نشده است اما بر کسی پوشیده نیست که چهار استان مرزی آذربایجان غربی، کردستان، کرمانشاه و ایلام درگیر این معضل هستند و بیشترین آمار کولبران را دارند. آن‌گونه که نمایندگان مردم این مناطق در مجلس شورای اسلامی می‌گویند هزاران نفر در قسمت‌های کردنشین استان‌های غربی ایران کولبری می‌کنند. کولبری کاری سخت و طاقت‌فرسا با حداقل حقوق و مزایا و حداکثر مخاطرات و تهدیدات است. پرت شدن از صخره، تصادف، ریزش کوه یا بهمن، غرق‌شدگی و سرمازدگی و انفجار مین‌های باقیمانده از جنگ تحمیلی در مناطق مرزی غرب کشور از جمله مخاطراتی است که کولبران را تهدید می‌کند. همچنین این افراد به دلیل حمل اجسام سنگین در معرض انواع عوارض جسمانی از جمله دیسک‌های کمر و گردن، آسیب‌های ناشی از حمل بار، پیری زودرس، قطع یا نقص عضو قرار دارند. در همین راستا، معاون توسعه‌ کارآفرینی اجتماع‌محور بنیاد برکت ستاد اجرایی فرمان امام از ایجاد 2100 شغل برای کولبران استان آذربایجان غربی خبر داد. رضا راضی‌زاده در حاشیه بازدید از طرح‌های اجتماع‌محور بنیاد برکت در شهرستان‌های شوط و پلدشت آذربایجان غربی با بیان این مطلب افزود: 2100 شغل از 9 هزار فرصت شغلی که بنیاد برکت در سال جاری برای کولبران سه استان مرزی کرمانشاه، کردستان و آذربایجان غربی ایجاد می‌کند، به مناطق جنوبی آذربایجان غربی اختصاص خواهد یافت. وی سردشت و پیرانشهر را دو شهر هدف بنیاد برکت برای راه‌اندازی طرح‌های اشتغال‌زایی ویژه کولبران عنوان کرد و اظهار داشت: امسال 700 طرح اشتغال‌زایی اجتماع‌محور در رسته‌های شغلی‌ای همچون پرورش دام سبک و سنگین، زنبورداری، آبزی‌پروری و کارگاه‌های کوچک صنعتی عملیاتی می‌شود که ایجاد 2100 شغل را به دنبال خواهد داشت. معاون توسعه‌ کارآفرینی اجتماع‌محور بنیاد برکت از ایجاد 2500 طرح اشتغال‌زایی جدید در سال 99 در مناطق محروم و روستایی استان آذربایجان غربی خبر داد و گفت: آغاز به کار این تعداد طرح اشتغال‌زایی باعث ایجاد فرصت‌های کسب و کار برای 7500 متقاضی اشتغال خواهد شد. به گفته راضی‌زاده، 8 شهرستان تکاب، شاهین دژ، شوط، پلدشت، ماکو، خوی، سردشت و پیرانشهر تحت پوشش فعالیت‌های اشتغال‌زایی بنیاد برکت در استان آذربایجان غربی قرار دارند. وی ادامه داد: سال گذشته 153 روستا در استان آذربایجان غربی تحت پوشش اشتغال‌زایی بنیاد برکت بودند که این تعداد امسال به 300 روستا خواهد رسید. معاون توسعه‌ کارآفرینی اجتماع‌محور بنیاد برکت در تشریح اقدامات این بنیاد در استان آذربایجان غربی نیز توضیح داد: تاکنون 1158 طرح اشتغال‌زایی در استان به بهره‌برداری رسیده که باعث ایجاد 3474 کسب و کار خرد و خانگی شده است. برای ایجاد این تعداد فرصت شغلی 1100 میلیارد ریال اعتبار تخصیص داده شده است. راضی‌زاده با تاکید به این‌که 381 طرح دیگر هم در مناطق محروم آذربایجان غربی در شرف راه‌اندازی است، خاطرنشان کرد: 12 مجری و تسهیل‌گر بنیاد برکت در این استان مشغول شناسایی متقاضیان اشتغال، بررسی و تصویب طرح‌های پیشنهادی و اهلیت‌سنجی فنی و اعتباری هستند. پس از پایان این فرآیندها، متقاضیانی که دارای شرایط لازم هستند برای دریافت تسهیلات به بانک‌های عامل معرفی می‌شوند. وی یادآور شد: این مشاغل با توجه به مزیت‌ها و پتانسیل‌های روستایی هر منطقه ایجاد می‌شوند. سه شهرستان خوی، سردشت و پیرانشهر امسال به شهرهای تحت پوشش بنیاد برکت در استان آذربایجان غربی افزوده شده‌اند. گفتنی است، بنیاد برکت ستاد اجرایی فرمان حضرت امام(ره) با هدف ایجاد فرصت‌های کسب‌وکار، محرومیت‌زدایی، توانمندسازی اقتصادی و اجتماعی، ارتقای سطح زندگی و توزیع عادلانه‌ی امکانات و فرصت‌ها، نهضت ایجاد اشتغال را از سوی این ستاد در مناطق محروم و کم‌تر برخوردار کشور راه‌اندازی کرده است. این بنیاد در حال حاضر با حضور و فعالیت در 31 استان، 550 شهرستان و 8 هزار روستا، ایجاد 180 هزار فرصت شغلی را تا پایان سال 99 در دستور کار دارد. انتهای پیام/
 پیروزبخت در پاسخ به تسنیم: ذرت‌های آلوده تبدیل به الکل می‌شود , رییس سازمان ملی استاندارد ایران گفت: مطابق دستور رئیس جمهوری در ستاد مقابله با کرونا، ذرت‌های آلوده دامی امحا نشده و برای رفع بخشی از مشکلات بهداشتی مردم تبدیل به الکل می‌شوند. , به گزارش خبرنگار اقتصادی خبرگزاری تسنیم، نیره پیروزبخت در نشست خبری در محل سازمان ملی استاندارد ایران در پاسخ به این پرسش تسنیم که تکلیف ذرت‌های آلوده دپو شده در بندر امام خمینی چه شد، گفت: تبدیل ذرت‌های آلوده به الکل، با نظارت وزارت بهداشت اجرایی خواهد شد. وی با اشاره به محموله ای از این ذرت ها که در گمرک بندر امام خمینی مانده بود، افزود:‌  با دستور رئیس‌جمهوری مبنی بر ارجاع یا امحای محموله، بخش کوچکی از آن به کشوری غیر همسایه (که شاخص‌های استاندارد آن کشور مشکلی در پذیرش این ذرت‌ها نداشت) ارسال شد که آن را استفاده یا تبدیل کنند. وی درخصوص صدور گواهی انطباق کالاهای وارداتی افزود: در سال 98 تعداد 54 هزار اظهارنامه در این زمینه دریافت شد که تعداد گواهی انطباق صادره 35 هزار مورد بود. رئیس سازمان استاندارد، گفت: در مجموع پارسال برای 128 محموله وارداتی گواهی عدم انطباق صادر شد که شامل 49 محموله مواد غذایی، 20 محموله لوازم الکتریکی و الکترونیکی، 17 محموله لوازم خانگی، 6 محموله منسوجات و چرم، 24 محموله قطعات خودرو و 12 محموله شیرآلات و قطعات آن بود. به گفته پیروزبخت، در سال گذشته 16 هزار و 500 گواهی انطباق کالاهای صادراتی صادراتی از جمله برای گواهینامه ثبت تایر، تایید نوع خودروهای سبک، تایید نوع ماشین آلات کشاورزی، تایید نوع تایر و تایید نوع باتری و وسایل نقلیه موتوری صادر شد. پیروزبخت در ادامه در خصوص تدوین استاندارد اقلام مقابله با کرونا گفت: الکل 96 درصد مشمول استاندارد اجباری است که تاکنون 41 واحد تولیدکننده شناسایی و 32 واحد از آنها علامت استاندارد گرفتند و بقیه در دست اقدام است. وی بیان داشت:‌ ماسک سه لایه جراحی استاندارد تشویقی (و نه اجباری) دارد، اما هیچ شرکتی متقاضی دریافت این استاندارد نشد. این مقام مسوول افزود:‌ برای دستکش یک بار مصرف نیز که مشمول استاندارد تشویقی است دو واحد تولیدی در قزوین و ارومیه درخواست استاندارد دادند که برایشان صادر شد.  ادامه دارد...  انتهای پیام/
 سرپرست جدید پرداخت الکترونیک سداد منصوب شد , مهدی علی آقایی سرپرست جدید پرداخت الکترونیک سداد شد. , به گزارش خبرگزاری تسنیم، محمدمهدی صادق با بدرقه گرم و شورانگیز کارکنان از پرداخت الکترونیک سداد خداحافظی کرد و مهدی‌علی آقایی به سرپرستی این شرکت منصوب شد. محمدمهدی صادق، مدیرعامل جوان و موفق که در صنعت پرداخت به عنوان بنیانگذار پرداخت الکترونیک سداد شناخته شده و از بدو تاسیس این شرکت در سال 93 تاکنون سمت مدیرعاملی آن را عهده دار بوده است با مشایعت کم نظیر کارکنان سداد به دوره شش ساله مدیریت خود پایان داد و عصر چهارشنبه مورخ 7 خرداد 99 از پرداخت الکترونیک سداد خداحافظی کرد. کارکنان سداد در جمعی دوستانه ضمن تقدیم شاخه های گل به ایشان، مدیر عامل محبوب خود را به گرمی بدرقه کردند. گفتنی است مهدی‌علی آقایی که پیش از این عضو غیرموظف هیئت مدیره شرکت پرداخت الکترونیک سداد و رئیس اداره کل توسعه سیستم‌های بانک ملی ایران بود، از سوی اعضای هیئت مدیره به‌عنوان سرپرست این شرکت منصوب شد. اعضای هیئت مدیره پرداخت الکترونیک سداد ضمن تقدیر و تشکر از زحمات دلسوزانه و بی‌دریغ محمدمهدی صادق در طی دوران مدیریت این شرکت، برای مهدی‌علی آقایی در مسیر پیش رو آزروی موفقیت و بهروزی کردند. در این جلسه محمد علی محمود زاده، رییس اداره کل مدیریت اطلاعات بانکی بانک ملی نیز به عنوان عضو هیات مدیره منصوب شد. انتهای پیام/
 چهارمین نفتکش ایران هم به دریای کارائیب رسید , یک مقام دولتی ونزوئلا اعلام کرد چهارمین نفتکش ایران هم به دریای کارائیب رسید و هم اکنون در حال حرکت به سمت آب های ونزوئلاست. , به گزارش خبرگزاری تسنیم، رویترز به نقل از ریفینیتیو ایکون، یک مقام دولتی ونزوئلا اعلام کرد چهارمین نفتکش ایران هم به دریای کارائیب رسید و هم اکنون در حال حرکت به سمت آب های ونزوئلاست. این در حالی است که طی روزهای گذشته با رسیدن محموله های بنزین ایران، پمپ بنزین ها در این کشور برای توزیع بنزین وارداتی در بین شهروندان ونزوئلایی آماده می شوند. ایران با ارسال 5 نفتکش به سمت ونزوئلا در مجموع 1.53 میلیون بشکه بنزین و فرآورده های نفتی دیگر به این کشور صادر می کند تا بتواند از فشارهای وارده بر مردم ونزوئلا که تحت تحریم های شدید آمریکا قرار دارند بکاهد. برخی گزارش ها از بروز مشکلاتی در مقابله ونزوئلا با بیماری کرونا به دلیل کمبود بنزین در این کشور خبر داده اند از جمله این که حتی پزشک ها برای رفتن به بیمارستان و مداوای بیماران به دلیل نبود بنزین با مشکل مواجه شده اند. ونزوئلا که زمانی ارزان ترین بنزین دنیا را در اختیار شهروندان خود قرار می داد اکنون با صف های طولانی در پشت پمپ بنزین ها مواجه است و هر لیتر بنزین در بازار آزاد به قیمت حداقل 2 دلار به فروش می رسد. بر اساس این گزارش فاکسون، چهارمین نفتکش ایرانی است که اکنون در حال ورود به دریای کارائیب است. سومین نفتکش با نام پنتونیا در حال حرکت به سمت پالایشگاه ال پالیتو است؛ جایی که نخستین نفتکش ورودی ایران به ونزوئلا یعنی فورچون لنگر انداخته است. دومین نفتکش ورودی به ونزوئلا نیز فارست نام دارد که در پالایشگاه کاردون محموله خود را خالی می کند. سفیر ایران در ونزوئلا حجت الله سلطانی گزارش ها در مورد دریافت طلا از سوی ایران در قبال صادرات بنزین خود را رد کرده و گفته نیازی به این کار نیست زیرا راه های دیگری برای پرداخت بهای بنزین ایران وجود دارد مثل دریافت قهوه و کاکائو. انتهای پیام/
 حراج ۱۰ هزار میلیارد تومان اوراق بدهی دولتی سه شنبه آینده , بانک مرکزی اعلام کرد کارگزاری این بانک اولین مرحله حراج اوراق بدهی دولتی را ۱۳ خرداد برگزار می‌کند. , به گزارش خبرگزاری تسنیم، بانک مرکزی اعلام کرد: پیرو اطلاعیه روز سه شنبه 23 اردیبهشت 1399 در خصوص برگزاری حراج اوراق بدهی دولتی به اطلاع می‌رساند، کارگزاری بانک مرکزی اولین مرحله حراج این اوراق را سه شنبه 13 خرداد برگزار می‌کند. بانک‌ها و موسسات اعتباری غیربانکی می‌توانند نسبت به ارسال سفارش‌های خرید خود تا ساعت 10:00 صبح یکشنبه 11 خرداد از طریق سامانه بازار بین بانکی اقدام کنند. اوراق منتشر شده، مرابحه عام، نرخ سود اوراق 15 درصد سالانه، کوپن دار و با تواتر پرداخت سود شش ماهه (پرداخت کوپن دوبار در سال) و به شرح جدول زیر می‌باشند:   ● اوراق به صورت تدریجی (حراج‌های هفتگی) در بازار عرضه می‌شود. با توجه به این امر و پرداخت کامل سود شش‌ماهه اول به آخرین دارنده، بدیهی است نهاد‌هایی که در نوبت‌های پس از اولین نوبت عرضه، در حراج شرکت می‌کنند در اعلام نرخ‌های خود، سود تحقق یافته بین تاریخ انتشار و نوبت‌های بعدی عرضه را لحاظ می‌نمایند. وزارت امور اقتصادی و دارایی الزامی به پذیرش کلیه پیشنهادات دریافت شده یا فروش کلیه عرضه شده در حراج را ندارد. ● بانک مرکزی سفارشات دریافت شده را برای تصمیم‌گیری به وزارت امور اقتصادی و دارایی ارسال می‌کند و وزارتخانه مزبور، حداکثر تا پایان وقت اداری روز بعد، نسبت به تعیین سفارش‌های برنده از طریق مشخص کردن حداقل قیمت پذیرفته شده در سازوکار حراج اقدام می‌کند. در نهایت، عرضه اوراق به تمامی برندگان به قیمت یکسان انجام می‌شود. ● حراج اوراق بدهی دولتی برای فروش به بانک‌ها و موسسات اعتباری غیربانکی مجدداً در روز سه شنبه 20 خرداد اجرا می‌شود. بانک‌ها و موسسات اعتباری غیربانکی متقاضی شرکت در این حراج می‌توانند نسبت به ارسال سفارش‌های خود تا ساعت 10:00 صبح روز یکشنبه 18 خرداد از طریق سامانه بازار بین بانکی اقدام کنند. ● لازم به ذکر است بر اساس جزء (4) بند «ک» تبصره (5) قانون بودجه سال 1399، بانک مرکزی تنها مجاز به خرید و فروش اوراق مالی اسلامی دولت در بازار ثانویه اوراق است؛ بنابراین در چارچوب قوانین، بانک مرکزی مجاز به خرید اوراق مالی اسلامی در بازار اولیه نبوده و نمی‌تواند در فرآیند برگزاری حراج، اوراق بدهی دولتی را با هدف تامین مالی دولت خریداری کند. همچنین، کارگزاری بانک مرکزی تامین‌کننده زیرساخت معاملات و برگزارکننده حراج فروش اوراق به بانک‌ها و موسسات اعتباری غیربانکی عضو بازار بین‌بانکی است و تعهدی نسبت به حجم و قیمت اوراق به فروش رفته در بازار اولیه ندارد. انتهای پیام/
 سازمان حمایت بر فرآیند قرعه‌کشی خودرو‌ها نظارت می‌کند , معاون نظارت بر کالا‌های سرمایه‌ای سازمان حمایت مصرف کنندگان و تولید کنندگان گفت این سازمان به استناد مصوبات کمیته خودرو بر همه فرآیند قرعه کشی خودرو‌ها به صورت جدی نظارت خواهد کرد. , به گزارش خبرگزاری تسنیم، وحید منایی در ارتباط با رسانه ملی افزود: در بخش فروش فوق العاده خودرو همه مراحل ثبت نام و پیش ثبت نام در سامانه فروش خودروسازان انجام می‌شود و خودروسازان هم در این زمینه مکلف هستند بر اساس اعلام عمومی در یک بازه زمانی 10 روزه که آنهم از چهارم خرداد ماه سال جاری شروع شده در درگاه ثبت نام به قیمت فروش قطعی و بدون محدودیت نسبت به ثبت نام اولیه شان اقدام کنند. وی اضافه کرد: اقدامات نظارتی سازمان حمایت از مصرف کنندگان و تولید کنندگان به استناد مصوبات کمیته خودرو حول سه محور انجام خواهد شد. معاون نظارت بر کالا‌های سرمایه‌ای سازمان حمایت مصرف کنندگان و تولید کنندگان گفت: بخش اول به فرآیند قبل از انجام قرعه کشی، بخش دوم به مرحله حین انجام قرعه کشی و بخش سوم به مرحله بعد از انجام قرعه کشی مربوط می‌شود. وی افزود: نخستین موضوع در بخش اول بحث اصالت سنجی ثبت نام کنندگان بر اساس گواهی نامه معتبر و نداشتن پلاک فعال در زمان ثبت نام است. منایی ادامه داد: مقرر شده مرکز تجارت الکترونیک وزارت صمت دیتا‌های لازم را از پلیس راهور بصورت برخط دریافت کند. وی گفت: سازمان حمایت نیز اطلاعات مورد نیاز خود را از این بخش دریافت خواهد کرد تا بتواند نظارت تکمیلی خود را داشته باشد. معاون نظارت بر کالا‌های سرمایه‌ای سازمان حمایت مصرف کنندگان و تولید کنندگان افزود: از اقدامات نظارتی حین انجام فرآیند قرعه کشی خودرو می‌توان به نحوه تقسیم و تسهیم خودرو‌ها بر اساس مدل و تعداد متقاضی و نحوه استخراج گوی از گردونه اشاره کرد. وی با بیان اینکه مرحله عملیاتی انجام قرعه کشی با نظارت نمایندگان نهاد‌های ناظر انجام می‌شود اضافه کرد: نمایندگانی از دادستانی کل کشور، سازمان بازرسی کل کشور و سازمان حمایت از مصرف کنندگان و تولید کنندگان در مرحله عملیاتی قرعه کشی حضور خواهند داشت. منایی همچنین ضمن اشاره به اقدامات نظارتی پس از انجام مرحله عملیات قرعه کشی گفت: خودروسازان باید در مدت 48 ساعت پس از اتمام قرعه کشی به اطلاع رسانی فهرست انتخاب شدگان نهایی از طریق سایت‌های مربوط اقدام کنند. معاون نظارت بر کالا‌های سرمایه‌ای سازمان حمایت مصرف کنندگان و تولید کنندگان افزود: همچنین 48 ساعت پس از اعلام نتیجه قرعه کشی متقاضیان باید نسبت به تکمیل وجه خود اقدام کنند و تحویل خودرو به مشتریان نیز حداکثر تا سه ماه پس از انجام قرعه کشی و بر اساس تقدم تکمیل وجهی که خواهند داشت، انجام خواهد شد. انتهای پیام/
 پروتکل بهداشتی برگزاری نمایشگاه ها ابلاغ شد , مدیر عامل شرکت نمایشگاه های بین المللی از ابلاغ پروتکل بهداشتی برگزاری نمایشگاه ها خبرداد و گفت: این پروتکل باید در سه حوزه مراکز نمایشگاهی، غرفه داران و بازدیدکنندگان رعایت شود. , به گزارش خبرگزاری تسنیم به نقل از شرکت نمایشگاه های بین المللی بهمن حسین زاده ، در خصوص پروتکل بهداشتی که برای برگزاری نمایشگاه باید رعایت شود، اظهار داشت: این پروتکل توسط شورای سیاست گذاری مقابله با کرونا در نمایشگاههای بین المللی در سه حوزه عملکردی به تصویب رسیده که نخستین بخش آن مربوط به وظایف و اقداماتی است که باید توسط مراکز نمایشگاهی اجرا شود. وی گفت: ایجاد گیت ضد عفونی( محلول پاش) در درب اصلی نمایشگاه و درب ورودی سالن های نمایشگاهی ، تامین تجهیزات مکانیزه  مورد نیاز  جهت ضد عفونی  کف، درب و سطوح سالنهای نمایشگاهی و نیز ایجاد و تجهیز ایستگاه تب سنجی و غربالگری در محل درب های ورودی اصلی نمایشگاه و درب های ورودی سالن با همکاری عوامل هلال احمر و انتظامات از مهمترین بخش های این پروتکل بهداشتی استکه برعهده مراکز نمایشگاهی گذاشته شده است. به گفته رئیس شرکت نمایشگاه بین المللی، مرکز نمایشگاهی در شرایط کرونا موظف است، با ایجاد غرف عرضه ملزمات  بهداشتی نظیر ماسک، شیلد، دستکش و محلول های ضد عفونی  در مبادی ورودی اصلی  و نقاط مرکزی  نمایشگاه،  ملزومات  مورد نیاز بازدید کنندگان و مشارکت کنندگان را تامین کند. حسین زاده  خاطر نشان کرد: تامین و استقرار  تجهیزات مکانیزه ضد عفونی دست و کفش در مبادی  ورودی یا خروجی سالنهای  نمایشگاهی، ایجاد دستگاه  مرکزی پشتیبانی و تامین ملزومات و مواد ضد عفونی  مورد نیاز، تجهیز زیر ساخت  ثبت نام آنلاین  بازدید کنندگان  با امکان پرداخت و تهیه بلیط الکترونیک و استقرار تجهیزات کنترل  هوشمند بلیط ورودی، ایجاد امکان بازدید مجازی نمایشگاهها  از طریق پرتال و سایر رسانه های مجازی، برگزاری مراسم افتتاحیه  بدون سخنرانی در سالن همایش و صرفا به صورت قطع روبان و نیز  ایجاد غرف  عرضه آب معدنی و نوشیدنی های استاندارد (پاکتی و قوطی) به تعداد مکفی در نقاط مختلف نمایشگاه از دیگر مواردی است که باید توسط نمایشگاه ها رعایت شود. وی ادامه  داد: طبق این شیوه نامه بهداشتی مراکز نمایشگاهی موظف هستند کلیه روشویی های سرویس های بهداشتی را به شیر آلات چشم الکترونیک مجهزکرده  و با افزایش تعداد  روشویی های سرویس های بهداشتی  و نیز با تجهیز آنها به جا مایع دستشویی الکترونیک صنعتی، زمینه شیوع بیماری کرونا را در زمان برپایی نمایشگاه به حداقل برساند. این مقام مسئول در خصوص دیگر اقدامات مراکز نمایشگاهی نیز گفت: اختصاص درب های  مستقل  برای ورود و خروج  بازدیدکنندگان نیز اشاره کرد و افزود: گشایش  کلیه درب های ورودی و خروجی  سالنهای نمایشگاههی  به منظور  ایجاد جریان پایدار  تهویه  طبیعی  در داخل سالنها و همچنین  فعالیت مسجد  حضرت ابراهیم  مطابق با پروتکل  ابلاغی و مصوب مساجد از دیگر بندهای شیوه نامه بهداشتی مصوب ویژه برگزاری نمایشگاه است. به گفته حسین زاده ،بخش دوم  این پروتکل بهداشتی  ویژه برپایی نمایشگاه بوده که مربوط به وظایف محوله و بر عهده غرفه دار است، تصریح کرد: بر این اساس. غرفه داران  باید نسبت به مدیریت  تعداد نفرات  داخل  غرفه متناسب  با متراژ غرفه( 12 مترمربع 2 نفر، 18 متر مربع 3 نفر، تا 30 متر مربع 5 نفر، از 30 متربه بالا  به ازا هر 25 متر مربع مازاد 2 نفر) و نیز الزام  افراد به استفاده از ماسک و دستکش اقدام کنند. وی آخرین بخش از شیوه نامه بهداشتی برگزاری نمایشگاه را مربوط به بازدید کنندگان دانست و گفت: در زمان برپایی نمایشگاه از ورود بازدید کنندگان فاقد ماسک  ممانعت و  ثبت نام بازدید کنندگان هم از طریق پرتال یا سامانه  ثبت نام  به صورت آنلاین انجام می شود. همچنین در شرایط شیوع بیماری کرونا امکان  بازدید مجازی از نمایشگاه برای بازدید کنندگان فراهم شده است.  وی افزود: همچنین کنترل و مدیریت  ورود و تراکم  تعداد بازدید کنندگان  در داخل سالنهای نمایشگاهی و پذیرش بازدید کنندگان  متخصص و اطلاع رسانی عدم پذیرش بازدید کنندگان عام از بندهای مصوب این پروتکل بهداشتی است که بازدید کنندگان باید نسبت به آن متعهد باشند.  گفتنی است شیوه نامه بهداشتی ویژه برپایی نمایشگاه از سوی شورای سیاست گذاری مقابله با کرونا در نمایشگاه، به تصویب رسیده است. انتهای پیام/
 گزارش آخرین وضعیت پرداخت وام به خانوارهای یارانه بگیر/ شرایط دریافت تسهیلات کرونایی صاحبان کسب‌وکار چیست؟ , قائم مقام بانک مرکزی ضمن ارایه‌ گزارشی از روند اعطای تسهیلات به خانوارهای یارانه بگیر آسیب دیده ناشی از شیوع ویروس کرونا، شرایط بهره مندی از تسهیلات برای صاحبان کسب و کارهای آسیب دیده از این ویروس را تشریح کرد. , به گزارش خبرگزاری تسنیم ،‌ اکبر کمیجانی با بیان اینکه براساس مصوبات ستاد ملی مقابله با کرونا مقرر شده است مبلغ 750 هزار میلیارد ریال تسهیلات بانکی به خانوارهای یارانه بگیر و صاحبان کسب و کار که از ویروس کرونا دچار مشکل شده‌اند پرداخت شود، گفت: همانگونه که شبکه بانکی کشور همواره به منظور مساعدت اقشار مختلف جامعه در زمان وقوع حوادث قهری از جمله سیل و زلزله و ... کمک لازم را کرده است، در خصوص آسیب دیدگان از ویروس کرونا نیز از تمام توان خود استفاده کرده و در این راستا از مبلغ تسهیلات یاد شده 260 هزار میلیارد ریال را به خانوارهای یارانه بگیر اختصاص داده و مابقی مبلغ معادل 490 هزار میلیارد ریال را در راستای حمایت از تولید و حفظ اشتغال، صرف اعطای تسهیلات به صاحبان کسب‌وکار آسیب دیده ناشی از ویروس کرونا خواهد کرد.  قائم مقام بانک مرکزی در خصوص پرداخت تسهیلات به خانوارهای یارانه بگیر تصریح کرد: همانگونه که در مورد اعطای تسهیلات به خانوارهای یارانه بگیر اطلاع رسانی شده و به منظور عدم مراجعه سرپرستان خانوارهای یارانه بگیر به بانک‌ها و مؤسسات اعتباری، مکانیزم پرداخت تسهیلات به صورت الکترونیکی انجام شد. بر این اساس حسب مصوبات ستاد ملی مقابله با بیماری کرونا، واریز تسهیلات ده میلیون ریالی به حساب سرپرستان خانوار یارانه بگیر (براساس فهرست اعلامی از سوی سازمان هدفمندسازی یارانه‌ها) در سه مرحله (در تاریخ‌های 4، 11و 18 اردیبهشت ماه 1399) انجام شد که تا کنون از تعداد 20 میلیون و 190 هزار و 973 سرپرست خانوار معرفی شده از سوی سازمان هدفمندسازی یارانه‌ها، تعداد 20 میلیون و 186 هزار و 643 خانوار، این تسهیلات (در مجموع به مبلغ 201.866.430 میلیون ریال ) را دریافت کرده‌اند. وی افزود: همچنین امکان واریز مابقی تسهیلات یاد شده نیز به دلایلی از جمله مسدودی حساب، شماره حساب اشتباه، عدم سازگاری شماره حساب با کدملی ارسالی، نامعتبر بودن اطلاعات معرفی شده و سایر خطاها میسر نشده است. طبیعی است برخی از این موارد در هفته های آتی با همکاری سازمان هدفمندسازی یارانه رفع می‌شود. مقام مسئول بانک مرکزی، درباره آخرین مرحله پرداخت تسهیلات مورد اشاره گفت: این مرحله از پرداخت ها نیز به حساب سرپرستان خانوارهای باقیمانده که موفق به ثبت نام نشده اند و بر اساس اطلاع رسانی وزارت تعاون، کار و رفاه اجتماعی در حال ثبت نام هستند، در تاریخ 20 خرداد ماه سال جاری واریز می شود.    ضوابط بهره مندی کسب وکارهای آسیب دیده ناشی از کرونا از تسهیلات کمیجانی در خصوص واحدهای کسب وکاری که مشمول طرح یاد شده هستند، عنوان کرد: اشخاص حقیقی و حقوقی فعال دارای مجوز کسب یا تولید که در رسته های 13 گانه مصوب ستاد ملی مقابله با کرونا تعیین شده و آن دسته از کسب و کارهایی که به تأیید کارگروه مقابله با پیامدهای ناشی از شیوع ویروس کرونا می رسد و در قالب کارفرمایی و یا خویش فرمایی دارای لیست بیمه هستند، بر اساس ضوابط زیر صرفاً برای یک بار مشمول دریافت تسهیلات این دستورالعمل می‌شوند: -    واحد کسب‌و کاری که در سال گذشته فعال بوده و همچنان فعال است. -    شاغلان آنها از بیمه بیکاری بهره‌مند نشده‌اند. -    واحد کسب‌وکاری که پس از شیوع ویروس کرونا (1 اسفند ماه 1398) 90 درصد متوسط نیروی ‌کار سه ماهه آبان، آذر و دی سال 1398 خود را براساس اطلاعات سازمان تأمین اجتماعی تعدیل نکرده یا نسبت به بازگشت و افزایش نیروی کار موجود بر اساس متوسط سه ماهه مذکور اقدام کند. -    واحد کسب و کاری که با نیروهای شاغل ( براساس تعداد شاغلین متوسط سه ماهه آبان، آذر و دی سال 1398) قرارداد کار در سال 1399 منعقد کرده و متعهد به حفظ نیروی کار تا پایان سال 1399 شده است. قائم مقام بانک مرکزی با بیان اینکه «سامانه کارا» به منظور ثبت نام در طرح فوق الذکر در نظر گرفته شده است، گفت: سامانه کارا متعلق به وزارت تعاون، کار و رفاه اجتماعی است که تمام مراحل ثبت نام و فرآیند کاری مرتبط با این تصویب نامه، به صورت الکترونیکی در آن پیاده سازی شده و دسترسی تمام دستگاه‌های ذیربط و بانک‌ها و مؤسسات اعتباری عامل در سطح ملی و استانی بر روی این سامانه ایجاد می‌شود؛ ثبت نام افراد مشمول در سامانه یاد‌شده از تاریخ 24 اردیبهشت ماه 1399آغاز شده و در جریان است. کمیجانی در خصوص میزان پرداخت تسهیلات به واحدهای کسب وکار مشمول طرح یاد شده، اظهار کرد: پرداخت تسهیلات صرفاً بر اساس مبلغ تعیین شده برای صاحبان کسب و کار توسط وزارت تعاون، کار و رفاه اجتماعی در سامانه کارا و لیست شاغلان در واحد کسب و کار و معرفی از طریق سامانه مورد اشاره به بانک ها و مؤسسات اعتباری عامل انجام می شود.  وی خاطرنشان کرد: پرداخت این تسهیلات به صورت دو مرحله‌ای بوده که در مرحله اول 50 درصد تسهیلات متعلق به صاحبان کسب و کار پرداخت و مابقی یک ماه بعد از آن  و پس از تأیید وزارت تعاون، کار و رفاه اجتماعی و دستگاه های اجرایی ذی ربط در سامانه کارا به ازای هر شاغل دارای پرونده بیمه تأمین اجتماعی انجام می شود.  به گفته کمیجانی نسبت تعیین شده در هر مرحله به شرح زیر است: -    برای واحدهای کسب و کار به ازای هر شاغل یکصد و بیست (120) میلیون ریال تعیین شده که 70 درصد این مبلغ برای پرداخت هزینه‌های دستمزد و 30 درصد آن برای سایر هزینه‌های عملیاتی مرتبط با کسب و کار است.  -    برای واحدهای کسب و کار در رسته‌هایی که بر اساس مصوبه ستاد ملی مقابله با کرونا تعطیل شده اند، به ازای هر شاغل یکصد و شصت (160) میلیون ریال تسهیلات تعیین شده که 50 درصد این مبلغ برای هزینه‌های دستمزد و 50 درصد آن برای سایر هزینه‌های عملیاتی مرتبط با کسب و کار است.  عضو هیأت عامل بانک مرکزی، با بیان اینکه برای واحدهای کسب و کاری که تعداد شاغلین آنها بالای 50 نفر است، پرداخت تسهیلات به روشی متفاوت انجام می شود، تصریح کرد: در خصوص این واحدها بر اساس تصمیم ستاد ملی مقابله با کرونا؛ تسهیلات با تعهد بازپرداخت، در اختیار صاحب کسب و کار قرار ‌گیرد ولیکن سهم شاغلین با اخذ موافقت از کارفرما در زمان انعقاد قرارداد، نزد بانک/مؤسسه عامل مسدود و بر اساس فهرست اعلامی کارفرما و شماره حساب شاغلین که احراز اشتغالشان به تأیید سازمان تأمین اجتماعی رسیده و در سامانه کارا درج شده است، در وجه آنها پرداخت می شود.  کمیجانی درباره شرایط تسهیلات موضوع طرح مورد اشاره گفت: نوع عقد، مرابحه عام و نرخ سود 12 درصد است. علاوه بر این، مدت بازپرداخت اقساط تسهیلات 24 ماه و شروع اقساط از ابتدای مهرماه سال 1399 است. (سود دوره تنفس از زمان پرداخت تسهیلات تا ابتدای مهر ماه محاسبه و به مبلغ بازپرداخت اقساط اضافه می شود). این مقام مسئول درباره ارائه راهکارهایی برای جلوگیری از تخلفات احتمالی از سوی واحدهای کسب وکار کمتر از 50 نفر نیروی کار، عنوان کرد: البته واحدهای کسب وکار آسیب دیده، قطعاً افرادی هستند که به تعهدات خود عمل می‌کنند، چراکه می‌دانند تسهیلات پرداختی از محل سپرده های مردم نزد شبکه بانکی کشور است؛ ولیکن آن تعداد از واحدهای کسب و کار معدودی که ممکن است نسبت به بازپرداخت تسهیلات در موعد مقرر اقدام نکنند و یا با تشخیص و اعلام وزارت تعاون، کار و رفاه اجتماعی یا دستگاه بخشی مربوطه، منابع دریافتی را در غیر مصادیق تعیین شده هزینه کنند، به مدت دو سال از دریافت هرگونه خدمات بانکی (تسهیلات، ضمانت نامه، اعتبارات اسنادی و ...) محروم شده و موظف به پرداخت وجه التزام به نرخ 24 درصد (شامل 18 درصد نرخ مصوب شورای پول و اعتبار و 6 درصد جریمه)، خواهند شد. وی یادآور شد: همچنین واحدهای مورد اشاره، در صورت کاهش نیروی کار (با ماخذ 31 اردیبهشت 99) تا پایان سال 1399 به میزان پایین تر از 90 درصد متوسط نفراتِ سه ماهه آبان، آذر و دی سال 1398، موظف به پرداخت وجه التزام به نرخ 24 درصد (شامل 18 درصد نرخ مصوب شورای پول و اعتبار و 6 درصد جریمه)، از زمان کاهش نیروی کار خود هستند. همچنین قائم مقام بانک مرکزی توضیحاتی را درباره وثایق مربوط به تسهیلات موضوع طرح مورد اشاره ارائه کرد که این توضیحات در قالب جدول به شرح زیر است:  انتهای پیام/
 اسامی سهام بورس با بالاترین و پایین‌ترین رشد قیمت امروز ۹۹/۰۳/۰۷ , سهامداران شرکت‌های گروه مدیریت سرمایه‌گذاری امید، آهنگری تراکتورسازی ایران و دوده صنعتی پارس در بورس و معامله‌گران شرکت‌های شیر پگاه آذربایجان شرقی، هتل پارسیان کوثر اصفهان و سنگ آهن گهر زمین در فرابورس بیشترین سود را کسب کردند. , به گزارش خبرنگار اقتصادی خبرگزاری تسنیم، شاخص بورس در جریان معاملات امروز بازار سرمایه با رشد 12هزار و 424واحدی در ارتفاع 938هزار و 557واحد به کار خود پایان داد و بیش از 13میلیارد و 189میلیون سهم و حق‌تقدم به‌ارزشی بالغ بر 8هزار و 841میلیارد تومان در بیش از یک میلیون و 298هزار نوبت مورد دادوستد قرار گرفت. بر این اساس سهامداران شرکت‌های گروه مدیریت سرمایه‌گذاری امید، آهنگری تراکتورسازی ایران و دوده صنعتی پارس امروز بیشترین رشد قیمت را در بورس اوراق بهادار داشتند و در مقابل دارندگان سهام شرکت‌های سرمایه‌گذاری توسعه ملی، تاید واتر خاورمیانه و گسترش سرمایه‌گذاری ایران خودرو بیشترین افت قیمت را تجربه کردند. این گزارش می‌افزاید: در بازارهای فرابورس ایران هم با معامله 2میلیارد و 656میلیون ورقه به‌ارزش 4467میلیارد تومان در یک میلیون و 243هزار نوبت، شاخص فرابورس(آیفکس) 37واحد رشد کرد و در ارتفاع 10هزار و 864واحد قرار گرفت. در این بازار هم امروز سهامداران شیر پگاه آذربایجان شرقی، هتل پارسیان کوثر اصفهان و سنگ آهن گهر زمین بیشترین رشد را داشتند شرکت‌های تولید و صادرات ریشمک، زرین صنعت آسیا و مهندسی ساختمان تاسیسات راه‌آهن بیشترین کاهش قیمت را تجربه کردند. انتهای پیام/
 حمایت صندوق بین المللی پول از ارزهای دیجیتالی تحت پشتوانه بانک مرکزی , صندوق بین المللی پول عقیده دارد ارزهای دیجیتالی که تحت پشتوانه یک بانک مرکزی باشند و با کمک یک نهاد خصوصی منتشر شوند می‌توانند شیوه های قابل اطمینانی برای پرداخت شهروندان فراهم آورند. ,  به گزارش خبرگزاری تسنیم به نقل از کوین دسک، صندوق بین المللی پول عقیده دارد یک ارز دیجیتال با پشتوانه بانک مرکزی می‌تواند در را برای نوآوری های بزرگتری در شیوه های پرداخت باز کند.  این صندوق عقیده دارد ارزهای دیجیتالی که تحت پشتوانه یک بانک مرکزی باشند و با کمک یک نهاد خصوصی منتشر شوند می‌توانند شیوه های قابل اطمینانی برای پرداخت شهروندان فراهم آورند و همزمان مزایای رقابتی خوبی برای بخش خصوصی داشته باشند.  این نوع ارزهای دیجیتال حاصل همکاری بخش‌های عمومی و خصوصی خواهند بود. صندوق بین المللی پول ادعا می کند مزیت این نوع ارزهای دیجیتال نسبت به ارزهای دیجیتال سنتی که در آنها بانک ‌مرکزی مسئول کل راه اندازی ارز خواهد بود، این است که فضا برای نوآوری فراهم می شود.  ارزهای دیجیتال با تمرکز بر پرداخت های روزمره مردم، این امکان رابه بانک‌های مرکزی می دهد تا نوآوری ها در بخش مالی را در یک فضای امن و کنترل شده تقویت کنند. ولی ارزهای دیجیتال سنتی هزینه بالا و خطر بسیاری برای بانک‌های مرکزی دارند و جلوی نوآوری را می گیرند.   سایر بانک های مرکزی هم امکان دخالت شرکتهای خصوصی را مطرح کرده اند. بانک مرکزی انگلیس پیشنهاد داده می توان زمینه برای فعالیت نهادهای خصوصی را فراهم کرد تا پیشنهادهای خود را برای راه حل های مالی به مشتریان ارائه بدهند و نیازی به دخالت بانک مرکزی نباشد. چین که منتقد ارز مجازی لیبرای فیسبوک است، نقشی برای گروهی از نهادهای خصوصی مثل علی بابا و تنسنت در نظر گرفته است تا در انتشار یوان دیجیتال خود به شهروندان چینی کمک کنند. ولی هنوز ابهاماتی در این مورد وجود دارد که مهمترین آنها نحوه ارتباط بین بخش دولتی و خصوصی است. انتهای پیام/144  
 شاخص بورس دوباره مثبت شد , شاخص بورس در جریان معاملات امروز بازار سرمایه با ثبت رشد ۱۲هزار و ۴۲۴هزار واحدی، در ارتفاع ۹۳۸هزار و ۵۵۷ واحد قرار گرفت. , به گزارش خبرنگار اقتصادی خبرگزاری تسنیم، در جریان دادوستدهای امروز بازار سرمایه بیش از 13میلیارد و 189میلیون سهم و حق‌تقدم به‌ارزشی بالغ بر 8هزار و 841میلیارد تومان در بیش از یک میلیون و 298هزار نوبت مورد دادوستد قرار گرفت و شاخص بورس با رشد 12هزار و 424واحدی در ارتفاع 938هزار و 557 واحد قرار گرفت. بیشترین اثر مثبت بر دماسنج بازار سهام در روز جاری به نام نمادهای معاملاتی شرکت‌های فولاد مبارکه اصفهان، سرمایه‌گذاری تأمین اجتماعی و گروه مدیریت سرمایه‌گذاری امید شد و در مقابل شرکت‌های مخابرات ایران، خدمات انفورماتیک و ارتباطات سیار ایران با افت خود مانع افزایش بیشتر نماگر بازار سهام شدند. بر اساس این گزارش، در بازارهای فرابورس ایران هم با معامله 2میلیارد و 656میلیون ورقه به‌ارزش 4467میلیارد تومان در یک میلیون و 243هزار نوبت، شاخص فرابورس (آیفکس) 37 واحد رشد کرد و در ارتفاع 10هزار و 864 واحد قرار گرفت. در این بازار هم امروز بیشترین اثر مثبت بر شاخص فرابورس به نام نمادهای معاملاتی سنگ آهن گهرزمین، پتروشیمی زاگرس و فولاد هرمزگان جنوب شد و در مقابل شرکت‌های فرابورس ایران، ذوب‌آهن اصفهان و صنایع ماشین‌های اداری ایران بیشترین اثر منفی را بر شاخص فرابورس به نام خود ثبت کردند. انتهای پیام/+
 ارائه پروتکل های بهداشتی برای بازگشایی تالارها به ستاد کرونا , رئیس اتحادیه تالارهای پذیرایی از ارائه پروتکل بهداشتی از سوی اتحادیه به ستاد ملی کرونا در جلسه روز گذشته، خبر داد و گفت: امیدواریم به دلیل وضعیت نامناسب تالارها، تصمیم نهایی زودتر اتخاذ شود. , خسرو ابراهیمی نیا در گفت و گو با خبرنگار اقتصادی خبرگزاری تسنیم ، در خصوص آخرین تصمیمات برای بازگشایی تالارهای پذیرایی، اظهار داشت: روز گذشته اتحادیه، پروتکل های پیشنهادی خود را برای بازگشایی تالارهای پذیرایی، در جلسه ستاد ملی کرونا  مطرح کرد و قرار شد پس از بررسی در هفته آینده نتیجه را اعلام کنند. وی با تأکید بر اینکه 5 ماه است تالارهای پذیرایی تعطیل بوده و این وضعیت برای یک واحد صنفی یعنی مصیبت و ورشکستگی، گفت: استفاده از ماسک و دستکش، انجام آزمایشات مورد نظر از پرسنل و کارمندان تالارها، استفاده از ظرفیت 50 درصدی تالارها، رعایت موارد بهداشتی، سرو غذا به صورت پرسی تک نفره، عدم هجوم مهمانان در هنگام ورود و خروج، رعایت فاصله بین میزها و میهمانان از جمله مواردی است که در این پروتکل به ستاد ملی کرونا ارائه شده است. رئیس اتحادیه تالارهای پذیرایی و تجهیزات مجالس در پاسخ به این سوال که آیا شنبه تکلیف این موضوع مشخص می شود، تأکید کرد: امیدواریم شنبه در خصوص بازگشایی تالارها تصمیم لازم اتخاذ شود زیرا این واحدهای صنفی اصلاً در وضعیت خوبی نبوده و به نوعی وضعیت آنها فاجعه است. بنابراین انشاءالله زودتر تصمیم نهایی در این خصوص اتخاذ شود و ما تابع تصمیم ستاد ملی کرونا هستیم. به گزارش تسنیم، پس از گذشت دو ماه از شیوع ویروس کرونا، از اواخر اردیبهشت ماه مشاغل کم خطر و به مرور برخی مشاغل پرخطر با رعایت پروتکلهای بهداشتی فعالیت خود را شروع کردند. اما تالارهای پذیرایی از جمله مشاغلی هستند که هنوز اجازه فعالیت به آنها داده نشده است.  انتهای پیام/
 واحد پول چین به پایین‌ترین نرخ خود نزدیک شد , در حالی که که نگرانی درباره اقدامات چین برای مقابله با تحریم‌های آمریکا و همچنین تنش‌های بین این دو کشور افزایش یافته است، امروز (چهارشنبه) یوآن در خارج از مرزهای چین به کمترین نرخ خود نزدیک شد. , به گزارش خبرگزاری تسنیم به نقل از بلومبرگ، در حالی که که نگرانی درباره اقدامات چین برای مقابله با تحریم‌های آمریکا و همچنین تنش‌های بین این دو کشور افزایش یافته است، امروز (چهارشنبه) یوآن در خارج از مرزهای چین به کمترین نرخ خود نزدیک شد. ارزش یوآن در برابر دلار حدود 0.45 درصد کاهش یافت و به فاصله 0.3 درصد از کمترین نرخ خود در تاریخ 3 سپتامبر رسید. نرخ برون مرزی یوآن در ماه گذشته 1.2 درصد کاهش یافته بود که بزرگترین افت بعد از پزو آرژانتین در بین 32 ارز اصلی که توسط بلومبرگ رصد می‌شود، بوده است. کاهش ارزش پول ملی چین در حالی رخ داد که تنش‌ها بین حزب کمونیست این کشور و دولت آمریکا در هفته‌های اخیر بر سر شیوع ویروس کرونا و سرکوب مخالفان در هنگ کنگ، افزایش یافته است. بانک مرکزی چین نرخ مرجع یوآن را در سامانه ارزی روزانه خود در پایین‌ترین سطح از سال 2008 تعیین کرد. بانک مرکزی چین ابزارهای بسیاری را برای محافظت از پول ملی خود در اختیار دارد از جمله تثبیت روزانه این نرخ و جبران نقدینگی در هنگ کنگ. انتهای پیام/
 فائو برای مبارزه با ملخ صحرایی به ایران تجهیزات فرستاد , فائو اعلام کرد :بخشی از کمک‌ها و پشتیبانی‌های ارائه شده به ایران جهت کنترل ریزش ملخ صحرایی، اولین محموله از تجهیزات لازم برای کنترل این آفت را به سازمان حفظ نباتات ایران تحویل داد. , به گزارش  خبرگزاری تسنیم به نقل از دفتر نمایندگی فائو در ایران، سازمان خواربار و کشاورزی ملل متحد (فائو) به عنوان بخشی از کمک‌ها و پشتیبانی‌های ارائه شده به ایران جهت کنترل ریزش ملخ صحرایی، اولین محموله از تجهیزات لازم برای کنترل این آفت را به سازمان حفظ نباتات ایران تحویل داد. براساس بیانیه مطبوعاتی دفتر نمایندگی فائو در ایران، این محموله شامل 25 سم‌پاش خودرویی (ULV) به ارزش تقریبی 18 میلیارد ریال (125 هزار دلار آمریکا) است. ایران هم‌اکنون در معرض شدیدترین ریزش ملخ‌های صحرایی طی نیم قرن اخیر قرار دارد. آخرین داده‌های حاصل از پایش ملخ‌های صحرایی نشان می‌دهد که تاکنون 7 استان از مجموع 31 استان کشور مورد هجوم این آفت مهاجر قرار گرفته‌اند. پیش‌بینی می‌شود شمار استان‌هایی که در معرض ریزش ملخ صحرایی قرار می‌گیرند به 10 استان افزایش یابد. هرچند در سال گذشته ایران توانست بیش از 700 هزار هکتار از اراضی خود را علیه ملخ صحرایی سمپاشی کند، اما از آنجا که ریزش ملخ‌های صحرایی در سال جاری در مقیاس‌های بزرگ‌تری رخ داده است، ضروری است تا گستره اجرای عملیات کنترل آفت ملخ صحرایی وسیع‌تر شده و دستکم 1 میلیون هکتار مورد سم‌پاشی قرار گیرد. در این راستا، فائو با اختصاص بودجه‌ای بالغ بر 500 هزار دلار، پروژه‌ای رادر قالب «برنامه همکاری‌های فنی اضطراری» در ایران اجرایی کرده است. هدف این پروژه بهبود بیش از پیش ظرفیت فنی کشور در زمینه هشدار زودهنگام، پایش و مدیریت ملخ‌های صحرایی است. در چارچوب این پروژه، فائو از طریق برگزاری کارگاه‌های آموزشی و برنامه‌های دانش / مهارت‌افزایی برای مجموع 320 نفر از کارشناسان حفظ نباتات و کشاورزی در استان‌های در معرض تأثیر، به ارتقای ظرفیت فنی سازمان حفظ نباتات (وزارت جهاد کشاورزی) کمک می‌کند. به عنوان بخشی دیگر از فعالیت‌های در نظر گرفته شده در این پروژه، فائو همچنین شمار دیگری از سم‌پاش‌های دستی و رودوشی، تجهیزات حفاظت شخصی، مواد شیمیایی (آفت‌کش) و همچنین نرم‌افزارها و سخت‌افزارهای مدیریت داده و ارتباطی را در اختیار کشور قرار می‌دهد. فائو به عنوان نهاد تخصصی سازمان ملل متحد که به‌طور خاص بر توسعه کشاورزی و امنیت غذایی تمرکز دارد، مشابه این پروژه را در کشورهایی که در معرض هجوم آفت ملخ صحرایی قرار گرفته‌اند، همچون پاکستان، یمن و کشورهای شرق آفریقا اجرا کرده است. هدف از این پروژه‌ها حمایت از کشورها در زمینه مدیریت تهدیدهای ناشی از ملخ‌های صحرایی است. انتهای پیام/
 پنجمین عرضه اولیه امسال بازار سهام کشف قیمت شد , تعداد ۲۲۹ میلیون و ۱۹۲ هزار سهم شرکت پلیمر آریا ساسول امروز(چهارشنبه) با نماد معاملاتی "آریا" در فرابورس ایران عرضه و هر سهم این شرکت ۶۵ هزار و ۱۱۹ریال کشف قیمت شد. , به گزارش خبرنگار اقتصادی خبرگزاری تسنیم، تعداد 229میلیون و 192 هزار سهم معادل 5 درصد سهام شرکت پلیمر آریا ساسول امروز(چهارشنبه) به‌عنوان پنجمین عرضه اولیه امسال بازار سرمایه، با نماد معاملاتی "آریا" در فرابورس ایران عرضه و هر سهم این شرکت 65 هزار و 119ریال کشف قیمت شد. این میزان سهام در محدوده قیمتی 65 هزار و 11 تا 65 هزار و 119ریال برای هر سهم و با سهمیه 100سهمی برای هر کد حقیقی و حقوقی عرضه شد و مدیر این عرضه نیز شرکت کارگزاری آرمون بورس و متعهد خرید شرکت‌ سرمایه‌گذاری مدبران اقتصاد به میزان 50 درصد سهام قابل عرضه در روز عرضه اولیه بودند. همچنین از این میزان سهام تعداد 45میلیون و 838 هزار و 400سهم شرکت پلیر آریا ساسول در روز پس از عرضه اولیه این شرکت به صندوق‌ها با ضریب تخصیصی بازاری هر دارنده واحد صندوق تعلق می‌گیرد که بر این اساس سهم صندوق‌های سرمایه‌گذاری در سهام 460سهم، صندوق‌های سرمایه‌گذاری مختلط 250سهم و صندوق‌های سرمایه‌گذاری با درآمد ثابت 5 سهم می‌باشد. گفتنی است بر اساس قانون، عرضه اولیه سهام شرکت‌ها به صندوق‌های سرمایه‌گذاری در روز کاری بعد از عرضه اولیه با قیمت ثابت کشف شده در فرآیند عرضه اولیه صورت می‌پذیرد. شایان ذکر است از ابتدای امسال تا کنون تعداد یک میلیارد و 500 میلیون سهم شرکت سرمایه‌گذاری صبا تأمین در روز 20 فروردین با نماد معاملاتی "صبا" در فرابورس ایران عرضه و با مشارکت یک میلیون و 930 هزار و 838 کد معاملاتی، هر سهم این شرکت 1200 تومان، تعداد 8 میلیارد سهم شرکت سرمایه‌گذاری تامین اجتماعی در روز 27 فروردین با نماد معاملاتی "شستا" در بورس تهران عرضه و با مشارکت 2 میلیون و 60 هزار کد معاملاتی هر سهم این شرکت 860 تومان، تعداد 34 میلیون سهم شرکت شیر پاستوریزه پگاه گیلان در روز 10 اردیبهشت با نماد معاملاتی "غگیلا" در فرابورس ایران عرضه و با مشارکت 2 میلیون و 386 هزار کد معاملاتی هر سهم این شرکت 12507 ریال و تعداد 510میلیون سهم شرکت مجتمع صنایع لاستیک یزد در روز 31 اردیبهشت با نماد معاملاتی "پیزد" در فرابورس ایران و با مشارکت 3 میلیون 123 هزار و 208 کد معاملاتی هر سهم این شرکت 40353ریال کشف قیمت شده است. انتهای پیام/
 توافق برای راه اندازی تابلوی تخصصی مصالح ساختمانی در بورس , معاون مسکن و ساختمان وزارت راه و شهرسازی گفت: از طریق بازار سرمایه برای تأمین منابع مالی پروژه‌ها و موضوع تابلوی تخصصی مصالح ساختمانی توافقاتی انجام شده که انتفاع مناسبی نیز برای صاحبان سرمایه داشته باشد. , به گزارش خبرنگار اقتصادی خبرگزاری تسنیم به نقل از وزارت راه و شهرسازی، محمود محمودزاده با بیان اینکه در مرحله دوم ثبت‌نام طرح اقدام ملی مسکن حدود 530 نفر از طریق سامانه اینترنتی و بیش از 800 هزار نفر از طریق پیامک ثبت‌نام کردند، گفت: افرادی که در مرحله دوم ثبت نام طرح اقدام ملی مسکن از طریق پیامک ثبت نام کردند به محض مناسب شدن شرایط بهداشتی جامعه، به آنها اعلام می‌شود تا مدارک خود را در سایت tem.mrud.ir کامل کنند تا امکان پالایش آنها وجود داشته باشد. معاون وزیر راه و شهرسازی ادامه داد: افرادی که در مرحله دوم ثبت نام اقدام ملی مسکن از طریق سامانه اینترنتی ثبت‌نام کردند که در حدود 530 هزار نفر بودند پالایش اصلی آنها که موضوع فرم"ج"بوده تمام شده و ظرف چند روز آینده باقیمانده پالایش‌ها که شامل مالکیت سندی و ملکی است انجام می‌شود و به آن دسته از متقاضیان که پالایش آنها مثبت ارزیابی شود پیامکی ارسال خواهد شد تا برای تشکیل پرونده اقدام کنند. محمودزاده همچنین درباره حضور بخش مسکن در بازار سرمایه و امکان بهره‌مندی از این فضا برای فعالان بخش مسکن، توضیح داد: در خصوص استفاده از بازار سرمایه و ورود بخش مسکن به بازار سرمایه، با توجه به رویکرد وزارت راه و شهرسازی برای افزایش تولید مسکن، تعادل بخشی به بازار مسکن و جبران کمبودهایی که وجود دارد، پیش تر با سازمان بورس توافقاتی حاصل و پروژه‌هایی هماهنگ شد. وی یادآور شد: با توجه به اینکه برای ورود یکسری از شرکت‌های ساختمانی به صندوق زمین و مسکن مشکلات و موانع قانونی وجود داشت، اصلاح آئین نامه قانون ساماندهی در مدار انجام قرار گرفت که اصلاحات قبلاً به دولت ارسال شده بود. هم اکنون و تا این تاریخ اصلاح قانون ساماندهی و حمایت از عرضه و تولید مسکن به تصویب کمیته‌های تخصصی دولت رسیده است و پیش‌بینی می‌شود که در جلسات اصلی دولت و به زودی مصوب شود و قابلیت اجرایی یابد. محمودزاده گفت: با تصویب و ابلاغ اصلاحات قانون ساماندهی و حمایت از عرضه و تولید مسکن، حجم زیادی از پروژه‌های تولید انبوه مسکن و خدمات در سراسر کشور از طریق بورس معرفی می‌شوند تا افرادی که علاقمند به سرمایه‌گذاری هستند در این بخش سرمایه‌گذاری کنند. با این روش، هم ارزش افزوده و هم سرمایه‌گذاری مطمئنی در بازار اقتصادی ایجاد می‌شود. وی ادامه داد: از طریق بازار سرمایه برای تأمین منابع مالی پروژه‌ها و موضوع تابلوی تخصصی مصالح ساختمانی توافقاتی انجام شده است که همه اینها با هدف سامان‌دهی بیشتر به این صنعت و امکان ورود سرمایه‌های خرد و متوسط به تولید مؤثر مسکن است که انتفاع مناسبی نیز برای صاحبان سرمایه داشته باشد. انتهای پیام/
 پیش فروش مسکن متری از طریق بورس کالا , معاون توسعه بازار و مطالعات اقتصادی بورس کالای ایران از اجرایی شدن طرح پیش فروش متری مسکن از طریق انتشار اوراق سلف موازی استاندارد خبر داد. , به گزارش خبرنگار اقتصادی خبرگزاری تسنیم ، علیرضا ناصرپور گفت: طرح پیش فروش مسکن متری پیرو جلسه ای که به تازگی در محل سازمان بورس و با حضور معاون وزیر راه و شهرسازی، رئیس سازمان بورس اوراق بهادار و معاونان وی برگزار شد، مورد طرح و بررسی قرار گرفت و اعلام شد این مکانیزم می تواند در چارچوب ساختارهای بازار سرمایه و از طریق قراردادهای سلف موازی استاندارد راه اندازی شود. معاون توسعه بازار و مطالعات اقتصادی بورس کالای ایران با بیان اینکه علاوه بر این، طرح هایی همچون فروش املاک و مستغلات در بازار فرعی بورس کالا، بازار تهاتری مصالح و املاک و نیز راه اندازی صندوق های املاک و مستغلات نیز در حال پیگیری است، توضیح داد: در خصوص پیش فروش متری مسکن چارچوبی که در بازار سرمایه می توانیم برای آن پیاده سازی کنیم، اوراق سلف موازی استاندارد است زیرا تجربه خوبی در این حوزه وجود دارد و طرح پیش فروش متری مسکن می تواند بر مبنای این ابزار مالی اجرایی شود. وی در خصوص نحوه اجرایی شدن پیش فروش مسکن متری گفت: در این طرح شرکت سازنده و انبوه ساز و یا هر مجموعه ای که در حال ساخت مسکن است می تواند با هدف تامین مالی و حتی فروش ملک اقدام به انتشار اوراق سلف موازی استاندارد کند که این اوراق قابل تحویل در سررسید است یعنی فرد می تواند در سررسید به ازای متراژهای معینی که تعیین شده، اوراق را تامین کرده و اقدام به تحویل گرفتن واحد مسکونی کند؛ مثلا اگر قرار است 85 متر تحویل بگیرد باید بتواند به آن تعداد اوراق تامین کند و یا اینکه اوراق را در سررسید با سود مشخصی که در نظر گرفته شده است تسویه نقدی کند. ناصرپور اضافه کرد: علاوه بر این می توان با قرار دادن اوراق اختیار خرید و فروش تبعی روی اوراق، ریسک ناشر و همچنین ریسک خریدار را مدیریت کرد لذا تمامی اقداماتی که روی اوراق سلف موازی استاندارد قابل پیاده سازی است، روی این اوراق هم قابلیت اجرایی دارد. معاون توسعه بازار و مطالعات اقتصادی بورس کالا در ادامه گفت و گو با «کالاخبر» به مزایای اجرایی شدن این طرح در قالب اوراق سلف موازی استاندارد اشاره کرد و گفت: اگر برای این طرح، اوراق سلف موازی بدون اختیار خرید تبعی تعریف شود، پوشش ریسک را در اختیار خریدار اوراق قرار می دهد به طوری که اگر خریدار نمی تواند کل واحد را یکجا خریداری کند، می تواند متراژ مورد نظر خود را بخرد و مابقی را به مرور خریداری کند و اگر هم نتوانست به آن تعداد تامین کند می تواند در سررسید اوراق را در بازار به قیمت روز به فروش برساند و پولش را تحویل بگیرد که اگر در این مدت افزایش قیمتی در ملک صورت گرفته باشد، روی این اوراق خودش را منعکس خواهد کرد. وی همچنین در خصوص استانداردسازی متراژها توضیح داد و گفت: این طرح در پروژه های انبوه سازی اجرایی شده و استاندارد سازی آن به این صورت است که معمولا یک متراژ پایه داخل یک ساختمان در نظر گرفته شده و قیمت اوراق سلفی که منتشر می شود بر مبنای واحد پایه خواهد بود و در سررسید اگر کسی بخواهد واحد دیگری را تعیین کند، صرف و کسر متراژ واحدهای دیگر بر مبنای واحد پایه تعیین می شود که این موضوع قبل از انتشار نیز در امیدنامه ذکر می شود. به گفته ناصرپور یکی از اهداف اجرایی شدن این طرح این است که در شرایط تورمی بتواند به خانه دار شدن مردم و خریداران مسکن کمک کند، ضمن اینکه برای سازندگان انبوه مسکن نیز روش مناسب تامین مالی به شمار می رود. وی با بیان اینکه زیرساخت های اجرایی شدن فروش متری مسکن در بورس کالای ایران فراهم است، عنوان کرد: این طرح نیازی به تصویب در شورای عالی بورس ندارد زیرا اوراق سلف موازی استاندارد در گذشته در شورای عالی بورس به تصویب رسیده و می توان بر مبنای آن طرح پیش فروش متری مسکن را راه اندازی کرد. انتهای پیام/
 کاهش ۱۵۰ هزار تومانی سکه/ خریدهای هیجانی کم شد , کشتی آرای از کاهش ۱۵۰ هزار تومانی قیمت سکه طی یک روز خبر داد و گفت: کاهش قیمت طلا و سکه باعث کاهش خریدهای هیجانی در بازار شده است. , محمد کشتی‌آرای در گفت‌وگو با خبرنگار اقتصادی خبرگزاری تسنیم درباره وضعیت بازار طلا و سکه در روزهای جاری، اظهار داشت: همزمان با کاهش قیمت ارز طی دو روزگذشته، امروز نیز شاهد کاهش قیمت جهانی طلا بودیم. وی با بیان اینکه امروز قیمت جهانی طلا با 25 دلار کاهش همراه بوده است، افزود: همزمان با کاهش قیمت جهانی طلا و قیمت ارز، امروز سیر نزولی قیمت‌ها در بازار طلا و سکه آغاز شده است. نایب رئیس اتحادیه طلا و جواهر ضمن اشاره به کاهش 150 هزار تومانی سکه تمام بهار آزادی طرح جدید نسبت به دیروز، گفت: این درحالی است که در روزهای گذشته هر قطعه سکه تا 7 میلیون و 600 هزار تومان داد و ستد می شد اما امروز به 7 میلیون و 350 هزارتومان کاهش یافته است. وی با بیان اینکه کاهش قیمت طلا و سکه باعث کاهش تقاضا و آرام شدن بازار شده است ادامه داد:‌ کاهش 25 دلاری طلای جهانی نیز به روند نزولی قیمت‌ها کمک کرد؛ کاهش قیمت طلا و سکه باعث ایجاد ثبات قیمتی و کاهش تنش و هیجان در بازار شده است. کشتی آرای با تأکید براینکه کاهش قیمت طلا و سکه باعث ایجاد تعادل در عرضه و تقاضا شده است، تصریح کرد: این درحالی است که در روزها و هفته های گذشته افزایش تقاضا برای خرید سکه به منظور سرمایه گذاری را در بازار داشتیم ولی این روزها با افزایش عرضه و ایجاد تعادل ثبات قیمتی را داریم.   امروز اونس طلا به 1706 دلار رسیده است؛ قیمت سکه طرح قدیم با کاهش 250 هزار تومانی نسبت به دیروز 6 میلیون و 950 هزار تومان و قیمت سکه طرح جدید نیز 7 میلیون و 350 هزار تومان شده است. نیم سکه بهار آزادی 3 میلیون و 760 هزار تومان، ربع سکه 2 میلیون و 80 هزار تومان و سکه یک گرمی یک میلیون و 80 هزار تومان است، هر گرم طلای 18 عیار نیز از 740 هزار تومان به 704 هزار تومان کاهش یافته است. انتهای پیام/
 ابلاغ مصوبه تشکیل ستاد ملی سرشماری ثبتی مبنا سال ۱۴۰۵ , مصوبه تشکیل ستاد ملی سرشماری ثبتی مبنا سال ۱۴۰۵ به ریاست سازمان برنامه و بودجه کشور ابلاغ شد. , به گزارش خبرنگار اقتصادی خبرگزاری تسنیم، بر اساس  مصوبه تشکیل ستاد سرشماری ثبتی مبنا و با هدف انجام سرشماری عمومی نفوس و مسکن سال 1405 به صورت ثبتی مبنا و بدون مراجعه حضوری، مرکز آمار ایران مکلف به تشکیل ستاد ملی سرشماری ثبتی مبنا شد. ریاست این ستاد با سازمان برنامه و بودجه کشور است. کلیه دستگاههای اجرایی، موسسات و شرکتهای دولتی، نهادهای انقلاب اسلامی و  نهادهای عمومی غیردولتی مکلف به همکاری با مرکز آمار ایران شدند.  انتهای پیام/
 همکاری آگاهانه مسئولان و معاونان وقت بانک مرکزی و شبکه بانکی با زوج فاسد برای تخصیص ارز , شبکه گسترده وحید بهزادی و نجوا لاشیدایی از چند بخش تشکیل شده بود. , به گزارش گروه اجتماعی خبرگزاری تسنیم به نقل از مرکز رسانه قوه قضائیه، سی‌ام اردیبهشت غلامحسین اسماعیلی در بیست و ششمین نشست خبری خود با اشاره به محکومیت دو مفسد اقتصادی به اعدام بیان کرد: وحید بهزادی فرزند ابوطالب و همچنین همسرش به‌نام نجوا لاشیدایی فرزند علی هر دو نفر به‌جرم مشارکت در اخلال کلان در نظام پولی و ارزی منجر به قاچاق ارز از طریق ثبت سفارشات صوری و حواله‌جات و امورات صرافی بدون مجوز، اخلال در نظام توزیعی نیازمندی‌های عمومی کشور از طریق پیش‌خرید بیش از 6 هزار و 700 دستگاه خودرو از شرکت سایپا، مشارکت در عملیات پولشویی سازمان‌یافته به‌میزان 32 هزار میلیارد ریال و موضوعات مربوط به سکه که از منزل متهمه 24 هزار و 700 سکه تمام‌بهار آزادی به‌علاوه یکصد کیلوگرم طلا کشف شده است، محکوم به اعدام شدند و حکم اعدام آن‌ها صادر شده، البته حکم اعدام قابل تجدیدنظرخواهی در دیوان‌عالی کشور است. در این گزارش به اقدامات مجرمانه محکومان این پرونده در تشکیل شبکه مجرمانه و انجام عملیات متقلبانه نسبت به شخص حقوقی دولت از طریق دریافت ارز دولتی و فروش آن در بازار آزاد اشاره می‌شود. شبکه گسترده وحید بهزادی و نجوا لاشیدایی از چند بخش تشکیل شده بود. 1. شبکه‌ای از دفاتر غیرمجاز در حوزه قاچاق ارز که مبادرت به انجام عملیات صرافی در داخل کشور و کشور‌های امارات و ترکیه می‌کردند. 2. افراد و اشخاصی که در خارج از کشور تحت عنوان فورواردر فعالیت داشته و وظیفه آن‌ها جمع‌آوری کالا‌های تاجران و شرکت‌های تجاری در خارج از ایران و ارسال این کالا‌ها به داخل ایران بود. 3. شبکه‌ای گسترده از افراد و اشخاصی که در امور ترخیص کاری در داخل ایران فعالیت داشتند و وظیفه آن‌ها تنها ترخیص کالا‌های خریداری‌شده از سوی تاجران از گمرک با انجام تشریفات گمرکی بود. 4. مسئولین و معاونین ارزی بانک‌های مختلف و بانک مرکزی جمهوری اسلامی ایران که مراحل تخصیص ارز به شرکت‌ها را با علم و آگاهی از مجرمانه بودن فعالیت محکومان و غیرواقعی بودن اسناد و مدارک ارائه‌شده به بانک، تسهیل و در قبال آن وجه نقد یا سکه دریافت کرده‌اند که زکریا حسن‌نیا معاون ارزی وقت بانک مرکزی، داریوش حسن‌خانی هزاوه رییس وقت شعبه اسکان بانک سرمایه، و سمیه گرامی و سپیده توکلی به‌ترتیب معاونین ارزی بانک‌های پارسیان و سرمایه از دیگر محکومان این پرونده، از جمله این افراد بوده‌اند. انتهای پیام/+
 عبور بارش ها از مرز ۳۰۵ میلیمتر/ رشد ۳۱ درصدی بارشها نسبت به میانگین درازمدت+جدول , با ثبت ۳۰۵.۲ میلیمتر بارش در ۲۴۷ روز نخست سال آبی جاری، رشدی ۳۱ درصدی در میزان بارش‌ها نسبت به میانگین دوره‌های مشابه درازمدت به ثبت رسیده است. , به گزارش خبرنگار اقتصادی خبرگزاری تسنیم، بر اساس آمار رسمی دفتر مطالعات پایه منابع آب شرکت مدیریت منابع آب ایران، ارتفاع کل ریزش‌های جوی از آغاز سال آبی جاری (اول مهر 98) تا ششم خردادماه (247 روز ابتدایی سال آبی جاری) بالغ بر 305.2 میلی‌متر است. این مقدار بارندگی نسبت به میانگین دوره‌های مشابه درازمدت (232.9 میلی‌متر) 31 درصد افزایش و نسبت به دوره مشابه سال آبی گذشته (329.5 میلی‌متر) کاهشی 7درصدی را نشان می‌دهد. جدول زیر، وضعیت بارندگی تجمعی حوضه‌های آبریز درجه یک کشور از اول مهر تا ساعت 18:30 روز ششم خرداد سال آبی 99 ــ 98 را نشان می‌دهد.  انتهای پیام/
 مصوبه اصلاح نظام رتبه‌بندی معلمان ابلاغ شد , مصوبه اصلاح نظام رتبه‌بندی معلمان از سوی معاون اول رئیس‌جمهور به سازمانهای برنامه و بودجه، اداری و استخدامی و وزارت آموزش و پرورش ابلاغ شد. , به گزارش خبرنگار اقتصادی خبرگزاری تسنیم، بر اساس  مصوبه ابلاغی به سازمانهای برنامه و بودجه، اداری و استخدامی و وزارت آموزش و پرورش درصد حقوق ثابت و فوق‌العاده‌های مستمر دوره ابتدایی و متوسطه از تاریخ اول فروردین 1399 تعیین و اعمال می‌شود.  انتهای پیام/+
 بازدید سردار حاجی‌زاده از ایران خودرو/ مسیر تولید خودروی کم مصرف هموارتر شد , فرمانده نیروی هوا فضا سپاه از نمایشگاه دستاوردهای جدید گروه صنعتی ایران خودرو و پروژه های فناورانه محصولات این خودروساز در سال جهش تولید بازدید و این بازدید مسیر تولید خودرو با مصرف سوخت پایین، مورد تاکید مقام معظم رهبری، را هموارتر کرد. , به گزارش خبرگزاری تسنیم به نقل از ایکو پرس، در این نمایشگاه پیشرفت‌های تحقیق و توسعه محصولات در گروه صنعتی ایران خودرو در زمینه تولید خودروهای هیبریدی از جمله تولید خودروهای دنای دو نیرو (هیبریدی)، رانای برقی، همچنین تولید قطعات با فناوری‌های بالا (های‌تک) از جمله گیربکس دستی شش دنده ، موتورای اف 7 پلاس ، خودروهای سمند سواری دیزل ، دناپلاس توربو اتوماتیک ،  سورن ، رانا و سمند سال ، پروژه محصول k132 و k125 و کامیون های تولیدی ایران خودرودیزلی  به نمایش درآمده است. در مراسم بازدید سردار امیر علی حاجی زاده و هیات همراه که با همراهی  مدیرعامل و حضور مدیران ارشد گروه صنعتی ایران خودرو برگزار شد، فرشاد مقیمی مدیرعامل گروه صنعتی ایران خودرو، به تشریح آخرین دستاوردهای این گروه صنعتی با هدف تحقق اهداف نظام مقدس اسلامی در جهش تولید و اجرای منویات مقام معظم رهبری در موضوع تولید خودروهای کم‌مصرف پرداخت. وی در تشریح اقدامات ایران خودرو در عرصه تولید محصولات با کیفیت و مطابق استاندارد با بهره مندی از فناوری‌های نوین اذعان کرد، صنعت خودرو کشور نیازمند همکاری با هدف هم‌افزایی دانش فنی عملیاتی برای توسعه این صنعت است و اگر چه سرمایه انسانی توانمند و متعهد ایران خودرو توفیقات ارزشمندی را در عرصه خودکفایی و تولید محصول داشته‌است اما تداوم و توسعه این امر با هدف دستیابی به اهداف بلندی که مطمح نظر نظام مقدس جمهوری اسلامی است، نیازمند مشارکت و توسعه سایر مراکز علمی و فنی در این بخش است. * سردار حاجی زاده: درانتقال فناوری به صنعت خودرو محدودیتی نداریم فرمانده نیروی هوا فضا سپاه پاسداران انقلاب اسلامی اعلام کرد : ایران خودرو از ایده تا طراحی و تولید انبوه محصول به بلوغ صنعتی رسیده است واین امر با توجه به تحقیق و توسعه گسترش یابد. سردار امیر علی حاجی زاده در بازدید از پروژه های جهش فناورانه محصولات ایران خودرو در سال جهش تولید بابیان این مطلب گفت : ما یک صنعت فناورانه دراختیار داریم که بدون محدودیت آماده انتقال آن به صنعت خودروی کشور و به خصوص گروه صنعتی ایران خودرو هستیم . وی رمز موفقیت صنعت خودروی کشورا درگرو نگاه به داخل و استفاده شرکت های دانش بنیان در زمینه بومی سازی قطعات و تولید خودرو با نشانی ایرانی دانست و خاطر نشان ساخت : با استفاده از تمام ظرفیت های داخلی و بکارگیری نیرو های نخبه دانشگاهی در صنعت خودروی کشور ، این صنعت از تحریم ها به سلامت عبورکرده است و نقش دشمنان برای زمین گیر کردن خودرو سازان، نقش برآب شده است . سردار حاجی زاده تاکید کرد : صنعت خودروکشور باید به سمت طراحی و تولید پلتفرم ایرانی ، ارتقای کیفیت محصولات ، کاهش مصرف سوخت و آلایندگی ها گام بردارندو ایران خودرو دراین زمینه حرکت های جهادی خوبی را شروع کرده است. وی خاطر نشان ساخت : برنامه هایی که مدیر عامل ایران خودرو در سال جهش تولید هدف گذاری کرده ، بسیار منطقی است وراه صنعت خودروی کشور از بیرون مرزها نمی گذرد وبا تکیه بر دانش ایرانی می توانیم برپیچیده ترین فناورها را مدیریت کنیم .   فرمانده نیرو هوا فضا سپاه خاطر نشان ساخت : موانع داخلی و خارجی با همدلی و هم صدایی قابل حل است و توانمند سازی صنعت و اقتصاد کشور می تواند مارا در مقابل تحریم ها مصون کندکه این امر در صنعت دفاعی کشوراتفاق افتاده است . انتهای پیام/
 مقاومت مسکن‌های ملی در برابر زلزله ۷.۵ ریشتری , معاون بنیاد مسکن گفت: ساختمان‌های اقدام ملی عمر ۷۰ ساله دارند و باید زلزله‌ای حدود ۷ و نیم ریشتر را پاسخ گو باشند. , به گزارش خبرگزاری تسنیم، معاون مسکن شهری بنیاد مسکن انقلاب اسلامی با بیان اینکه، ساختمان‌های اقدام ملی عمر 70 ساله دارند گفت: ساختمان‌هایی که به تناسب با آیین نامه 2800 احداث می‌شوند باید زلزله‌ای حدود 7 و نیم ریشتر را پاسخ گو باشند. جواد حق شناس  گفت: از مجموع طرح اقدام ملی مسکن حدود 138 هزار واحد مربوط به طرح‌هایی است که بنیاد مسکن باید در شهر‌های کوچک و برخی از شهر‌های بزرگ – توافق شده – به انجام برساند. وی افزود: 60 هزار قطعه زمین به استعداد 60 هزار واحد مسکونی در اختیار بنیاد مسکن قرار گرفته است. معاون مسکن شهری بنیاد مسکن انقلاب اسلامی اضافه کرد: امسال قرار شده که غیر از 400 هزار واحد مربوط به اقدام ملی، 300 هزار واحد در ارتباط با دستگاه‌های مختلف به قرار داد برسند. وی با بیان این که ما در بنیاد مسکن سالانه 200 هزار واحد روستایی را احداث می‌کنیم، گفت: بنیاد مسکن به طور متوسط در هر سال 80 هزار واحد مسکونی واقع در مناطق سانحه دیده را بازسازی می‌کند. جواد حق شناس با اشاره به این که ما در داخل کشور خدمات فنی و مهندسی خوبی داریم، تصریح کرد: در حال حاضر ظرفیت خوب دانشگاه‌ها و دانشجویان و فارغ التحصیلان رشته‌های فنی و مهندسی امکان خوبی را در حوزه احداث مسکن در کشور فراهم کرده است. وی با اشاره به منابع مالی پروژه اقدام ملی، توضیح داد: در حال حاضر هر واحد اقدام ملی با متوسط هر واحد 100 میلیون تومان احداث می‌شود. انتهای پیام/
 بانک رفاه وام ۵۰ میلیون تومانی خرید کالا می‌دهد , بانک رفاه کارگران در راستای تحقق شعار سال و نیز حمایت از تولیدات داخلی، طرح تسهیلاتی رفاه کالا را به اجرا گذاشت. , به گزارش خبرگزاری تسنیم به نقل از روابط عمومی بانک رفاه کارگران، این بانک در سال "جهش تولید" و با هدف کمک به ایجاد اشتغال، حمایت از تولیدات داخلی و توسعه اقتصادی کشور، در قالب طرح رفاه کالا به مستمری بگیران سازمان تامین اجتماعی مشروط به دریافت حقوق از این بانک و همچنین تمامی افراد حقیقی که حقوق خود را از بانک رفاه دریافت می کنند تا سقف 500 میلیون ریال تسهیلات تخصیص می دهد. گفتنی است، نرخ سود این تسهیلات 15 درصد و با بازپرداخت 36 ماهه و به منظور خرید لوازم خانگی، اداری مبلمان و ... و بدون نیاز به سپرده گذاری و ایجاد میانگین حساب است.   انتهای پیام/
 فروش خودروهای احتکار شده به قیمت کارخانه/ انتقال وکالتی خودروهای صفر ممنوع شد , جمعی از صنعتگران، سیاست‌گذاران و کارشناسان حوزه خودرو به بیان دیدگاه‌های خود برای ساماندهی صنعت و بازار خودرو پرداختند. , به گزارش خبرگزاری تسنیم، در شرایطی که موضوع فروش خودرو به روش قرعه‌کشی با هدف واگذاری خودرو به متقاضی واقعی در دستور کار قرار گرفته، جمعی از صنعت‌گران، سیاست‌گذاران و کارشناسان حوزه خودرو در برنامه رهیافت رادیو اقتصاد به بیان دیدگاه‌های خود برای ساماندهی صنعت و بازار خودرو پرداختند. عباس تابش رئیس سازمان حمایت از مصرف‌کنندگان و تولیدکنندگان در ابتدای این برنامه با اشاره به شیوه جدید فروش 25 هزار خودرو به روش قرعه‌کشی گفت: سازمان حمایت به عنوان عضو ثابت کمیته خودرو در بخش تولید، ساماندهی شیوه‌های فروش و تنظیم بازار نقش‌آفرینی می‌کند. فروش فوق‌العاده خودرو با هدف واگذاری محصولات خودروسازان به مصرف‌کننده واقعی به شیوه فروش مبتنی‌بر قرعه‌کشی کنونی ختم نخواهد شد و تا پایان سال در 3 مرحله دیگر ادامه خواهد داشت. ممنوعیت فروش وکالتی خودروهای صفر کیلومتر وی با هشدار به محتکران خودرو گزارش مختصری درباره شناسایی چندین انبار دپوی خودروهای صفر کیلومتر در کشور ارائه و تصریح کرد: بیشترین فشار در بازار خودرو از جانب سودجویانی است که به دنبال سود حداکثری از این کالای مصرفی هستند. با هماهنگی دستگاه قضایی مقرر شد، خودروهای احتکار شده مکشوفه در مرحله اول به قیمت کارخانه به فروش برسند و در صورت تکرار فعل احتکار از سوی سوداگران، خودروها به سازمان جمع‌آوری اموال تملیکی تحویل و پرونده خاطیان روانه قوه قضاییه شود.  تابش افزود: در تازه‌ترین هماهنگی صورت گرفته با مسئولان سازمان ثبت اسناد، انتقال وکالتی خودروهای صفر کیلومتر در سراسر کشور ممنوع شد. در تلاشیم تا پایان ماه جاری تعهدات معوق به صفر برسد فرشاد مقیمی مدیرعامل ایران خودرو در ادامه با اشاره به وضعیت تولید خودرو گفت: با وجود اثر تحریم‌ها، بیماری کرونا و حذف محصولات CKD از خطوط تولید، در اردیبهشت سال جاری رکورد 2ساله تولید خودرو را با 51هزار و 400دستگاه شکستیم. البته همچنان 30هزار دستگاه تعهد معوق در گروه ایران خودرو داریم که در تلاشیم تا پایان ماه جاری و با ترخیص برخی قطعات از گمرکات کشور، این میزان تعهد معوق به صفر میل کند.  وی افزود: اگر تقاضای خرید خودرو مدیریت شود، قطعاً خودروسازان توان تأمین نیاز بازار کشور را خواهند داشت. با ثبات شاخص‌های کلان اقتصادی، دیگری جهشی در نرخ بازار رخ نخواهد داد و روند کاهشی قیمت بازار ادامه‌دار خواهد بود.  مهدی صادقی نیارکی معاون امور صنایع وزارت صمت نیز درباره اختلال در ترخیص قطعات خودرو از گمرکات کشور گفت: موضوع تخصیص ارز برای واردات قطعات خودرو، نیازمند همکاری بیشتر بانک مرکزی برای تخصیص و تأمین ارز است. بحث تداوم تولید و عرضه در کنار واقعی‌کردن طرف تقاضا از محوری‌ترین برنامه‌های وزارت صمت در شرایط کنونی است. نیارکی افزود: در اردیبهشت سال جاری در مجموع حدود 59هزار دستگاه خودروی تولید شده ناقص در خودروسازی‌ها وجود دارد که این عدد نسبت به 173هزار دستگاه در اردیبهشت سال گذشته، حاکی از کاهش 71درصدی خودروهای ناقص دارد. مرتضی شجاعی کارشناس اقتصادی در ادامه درباره اهداف فروش خودرو به شیوه قرعه‌کشی گفت: اگر هدف سیاست‌گذار، از فروش خودرو به شیوه قرعه‌کشی، مدیریت در واگذاری خودرو به متقاضی واقعی است، تا حدودی در این امر موفق خواهیم بود؛ اما اگر بنا بر شکست قیمت در حاشیه بازار خودرو داریم، موفقیت چندانی کسب نخواهد شد. با وجود محدودیت‌های اعمال شده به واسطه شکاف قیمتی بین بازار و کارخانه پیش‌بینی می‌کنم، بیش از 1میلیون نفر در ثبت‌نام اخیر شرکت کنند که همین موضوع شانس افراد را به طور قابل توجهی کاهش خواهد داد. نرخ خودروهای بازار متأثر از قیمت‌گذاری دلالان شجاعی تصریح کرد: نمی‌توان خودروسازان را با وضعیت کنونی تولید تنها بازیگر طرف عرضه در بازار خودرو دانست. به جهت حذف خودروهای ckd و وارداتی از طرف عرضه و افزایش تقاضا ناشی از ایجاد انتظارات تورمی، التهاب در بازار خودرو ایجاد شده است. نمود این ادعا قیمت‌گذاری‌های بی‌قاعده خودروهای ckd نظیر پژو 2008 و مزدا3 و وارداتی صفر کیلومتر مدل‌ 2018 توسط برخی سرمایه‌گذاران و سودجویان در کف بازار است که موجب تسری تنش قیمتی به سایر محصولات شده است. این تحلیلگر بازار خودرو در ادامه با تأکید بر ضرورت تنوع بخشیدن به سبد محصولات خودروسازان در شرایط تحریم صنعت افزود: خودروسازان باید با بهره‌گیری از ظرفیت‌های داخلی و مصون از تحریم، به سرعت با جایگزینی خودروهای جدید متناسب با خودروهای خارج شده از خطوط تولید، خلاء بازار را جبران کنند. انتهای پیام/
 قیمت طلا، قیمت دلار، قیمت سکه و قیمت ارز امروز ۹۹/۰۳/۰۸ , هم‌اکنون در بازار آزاد قیمت هر گرم طلای ۱۸عیار ۷۱۴ هزار تومان، قیمت سکه تمام‌بهار آزادی طرح جدید ۷میلیون و ۳۵۰ تومان و قیمت دلار ۱۷هزار و ۴۳۰ تومان است. , به گزارش خبرنگار اقتصادی خبرگزاری تسنیم، امروز در بازار آزاد قیمت سکه تمام‌بهار آزادی طرح جدید 7 میلیون و 350 تومان و طرح قدیم 7 میلیون و 80 هزار تومان است. هم‌اکنون قیمت نیم‌سکه بهار آزادی 3 میلیون و 720 هزار تومان، ربع‌سکه بهار آزادی 2 میلیون و 70 هزار تومان و سکه گرمی یک میلیون و 80 هزار تومان تعیین شده است و به فروش می‌رسد. قیمت هر گرم طلای 18عیار هم 714 هزار تومان، هر گرم طلای 24 عیار 953 هزار تومان و هر مثقال طلا 3 میلیون و 94 هزار تومان ارزش‌گذاری شده است، ضمن آنکه هر اونس طلا در بازارهای جهانی با قیمت 1721 دلار معامله می‌شود.   به گزارش تسنیم،‌ افزایش قیمت ارز در هفته‌های اخیر موجب شده است بار دیگر رکوردهای بالایی برای دلار و یورو در تابلوی صرافی‌ها ثبت شود؛ اما از دیروز سیر نزولی قیمت‌ها در بازار ارز و طلا آغاز شده است. یکی از فعالان بازار ارز می‌گوید: از صبح دیروز تعداد زیادی از مردم برای فروش ارز به صرافی‌ها مراجعه می‌کنند که همین علت باعث افزایش عرضه در بازار و کاهش قیمت‌ها شده است. او می‌گوید: جمعی از فروشندگان ارز که عمدتاً مردم عادی هستند که قصد دارند برای خرید خودرو در طرح‌های پیش‌فروش خودروسازان ثبت‌نام کنند. این فعال بازار ارز می‌گوید: قیمت دلار در روزهای قبل 17 هزار و 740 تومان بود اما بعد از افزایش تعداد فروشنده‌ها در بازار، ریزش قیمت‌ها نیز آغاز شد و هم‌اکنون دلار حدود 17 هزار و 400 تومان است. بر همین اساس هم‌اکنون قیمت دلار در بازار آزاد هم‌اکنون 17 هزار و 430 تومان و یورو 19 هزار تومان و درهم امارات 4 هزار و 820 تومان است. صرافی‌های بانک‌ها امروز پنج‌شنبه قیمت دلار را برای فروش به مردم با کاهش نسبت به دیروز 17 هزار و 50 تومان اعلام کرده‌اند. این صرافی‌ها دلار را از مردم با قیمت 16 هزار و 950 تومان خریداری می‌کنند، بر همین‌ اساس طی روز جاری قیمت فروش یورو در صرافی‌های بانک‌ها 18 هزار و 550 تومان اعلام شده است؛ قیمت خرید یورو نیز در این صرافی‌ها 18 هزار و 450 تومان است.   گفتنی است، صرافی ملی قیمت دلار و یورو را نسبت به قیمت‌های نخست روز کاری قبل 100 تومان کاهش داده است. انتهای پیام/
 مدیرعامل گروه صنعتی مپنا: پیچیده‌ترین تجهیزات نیروگاهی را می‌سازیم / به دانش روز دنیا ‌در ساخت نیروگاه‌ مسلط شده‌ایم , گروه استان‌ها ـ مدیرعامل گروه صنعتی مپنا با بیان اینکه به دانش روز دنیا ‌در ساخت نیروگاه‌ مسلط شده‌ایم، گفت: کسی باور نمی‌کرد ایران امروز پیچیده‌ترین تجهیزات نیروگاهی را بسازد و به دانش روز دنیا مسلط باشد. , به گزارش خبرگزاری تسنیم از خرم‌آباد، عباس علی‌آبادی ظهر امروز در مراسم افتتاح  واحدهای اول و دوم بخش گاز سیکل ترکیبی خرم‌آباد با اشاره به نامگذاری سال 99 به نام جهش تولید اظهار داشت: خوشبختانه بنیاد مستضعفان در ایجاد زیر ساخت‌های کشور گام‌های خوبی  در راستای جهش تولید برداشته که نشان از روحیه انقلابی دارد.  وی افزود: کشور ایران در دنیا نیروگاه ساز است و جزء  پنج کشور اول دنیا هستیم و رتبه سوم جهان را به عنوان کشوری که سازنده تجهیزاتی نیروگاهی در جهان دارد که این افتخار محصول خون شهدا و دستاورد انقلاب اسلامی است،کسی باور نمی‌کرد ایران امروز پیچیده‌ترین تجهیزات نیروگاهی را بسازد و به دانش روز دنیا مسلط باشد.  وی بیان کرد: جهت تکمیل نیروگاه کار آغاز شده و به زودی به پایان می‌رسد، بخش دوم سیکل ترکیبی نیروگاه و بخش بخار را سال آینده در مدار خواهیم داشت که این بخش سبب تاثیرات زیست محیطی بهتر و کاهش هزینه سوخت کشور خواهد شد. انتهای پیام/645/ش
 جزئیات برنامه افتتاح ۲.۲ میلیارد دلار طرح معدن و صنایع معدنی تا پایان امسال , رئیس هیات عامل ایمیدرو اعلام کرد: در سال جهش تولید، ۲.۲ میلیارد دلار طرح در بخش معدن و صنایع معدنی افتتاح می شود. , به گزارش خبرگزاری تسنیم به نقل از ایمیدرو، خداداد غریب پور در نشست هم اندیشی سرپرست وزارت صنعت، معدن و تجارت با اعضای هیات عامل، معاونان و مدیران ایمیدرو و مدیران عامل شرکت های بخش معدن و صنایع معدنی ضمن بیان این مطلب اظهار داشت: در سال گذشته، 3.2 میلیارد دلار طرح در بخش معدن و صنایع معدنی تکمیل و بیشتر آنها افتتاح شد و افتتاح تعدادی از طرح ها به دلیل مساله کرونا به تعویق افتاد. سرمایه گذاری 3500 میلیارد تومان ایمیدرو و بخش خصوصی رئیس هیات عامل ایمیدرو با اشاره به سرمایه گذاری 3500 میلیارد تومان این سازمان و بخش خصوصی در سال 98 گفت: از این میزان، 1700 میلیارد تومان مربوط به سرمایه گذاری جذب شده از بخش خصوصی بود. وی افزود: بودجه ایمیدرو در ابتدای سال گذشته، 750 میلیارد تومان بود که این رقم را تا پایان سال گذشته، به 1800 میلیارد تومان (بیش از 2 برابر) افزایش دادیم. رشد 160 درصدی بخش اکتشاف غریب پور با اشاره به رشد 160 درصدی بخش اکتشاف ایمیدرو تصریح کرد: تا پایان نیمه نخست سال 97، ایمیدرو 250 هزار کیلومتر مربع کار اکتشافی انجام داده بود اما از نیمه دوم 97 تا پایان سال 98، معادل 400 هزار کیلومتر مربع به پهنه های اکتشافی افزوده شد. وی ادامه داد: با این میزان فعالیت، وسعت اکتشافات ایمیدرو به 650 هزار کیلومتر مربع رسید. به گفته وی، کار اکتشافات اولیه این پهنه ها در سال گذشته به اتمام رسید. واگذاری 57 هزار کیلومتر مربع پهنه به بخش خصوصی رئیس هیات عامل ایمیدرو خاطرنشان کرد: اتفاق کم نظیر انجام شده در سال گذشته با حمایت وزارتخانه، واگذاری حدود 57 هزار کیلومتر مربع از پهنه ها برای اکتشاف به کنسرسیوم بخش خصوصی با مدیریت شرکت معادن و فلزات بود. وی افزود: این اقدام، شرایط را برای حضور بخش خصوصی در حوزه پرریسک اکتشاف در مراحل شناسایی و پی جویی و به ویژه در مراحل اکتشافات تکمیلی فراهم کرد. وضعیت مطلوب ذخایر استراتژیک غریب پور با اشاره به تحریم های 4 باره صنایع فلزی از نوامبر 2018، بیان داشت: به رغم این شرایط اما با اقدامات انجام شده در سال گذشته، ذخایر استراتژیک صنایع آلومینیوم و فولاد (پودر آلومینیوم و الکترود گرافیتی) تامین شد و اکنون در وضعیت بسیار مطلوبی هستند. وی ادامه داد: برنامه صادرات امسال در بخش معدن و صنایع معدنی، 50 هزار میلیارد تومان است. رشد تولید در سال 98 رئیس هیات عامل ایمیدرو با اشاره به رشد محصولات بخش معدن و صنایع معدنی در سال 98 گفت: در بخش کنسانتره سنگ آهن 4 درصد، آهن اسفنجی 7 درصد، شمش 5 درصد و محصولات فولادی 6 درصد رشد داشتیم. وی تصریح کرد: خوشبختانه با وجود همه مشکلات، در سال جاری نیز رشد تولید داشتیم. وی ادامه داد: در بخش صادرات، به رغم موانع بین المللی در سال گذشته، رشد 100 درصدی صادرات مس و 27 درصدی صادرات فولاد داشتیم. به گفته غریب پور، در سال 98، 146 معدن کوچک مقیاس فعال شد و برنامه امسال نیز، فعال سازی 200 معدن است. افزایش سرمایه صندوق بیمه معدن غریب پور با اشاره به افزایش سرمایه صندوق بیمه سرمایه گذاری فعالیت های معدنی گفت: میزان سرمایه این صندوق از 150 میلیارد تومان به 350 میلیارد تومان در سال گذشته رسید و امسال نیز این رقم به 500 میلیارد تومان افزایش می یابد. وی افزود: صندوق بیمه سرمایه گذاری فعالیت های معدنی در سال های 97 و 98، حدود 90 درصد عملکرد سال های قبل بیمه صادر کرده است. به این معنا که طی سال های گذشته، 1260 میلیارد تومان بیمه نامه صادر کرده اما تنها طی 2 سال گذشته، 590 میلیارد تومان بیمه نامه صادر شده است. گام های موثر برای بومی سازی رئیس هیات عامل ایمیدرو درباره اقدامات صورت گرفته در حوزه بومی سازی، اذعان کرد: این سازمان با همکاری شرکت های بخش معدن و صنایع معدنی، در زمینه بومی سازی گام های موثری برداشته است. برای این منظور، در حال تاسیس مرکز توسعه شتاب دهنده معدن و صنایع معدنی هستیم. وی ادامه داد: با دانشگاه های تهران، شریف، پلی تکنیک و جهاد دانشگاهی برای دستیابی به اهداف بومی سازی، ارتباط تنگاتنگی داریم. ایجاد بیش از 40 هزار میلیارد تومان عمق در بازار سرمایه غریب پور با بیان اینکه این سازمان برای شرکت های وابسته بیش از 40 هزار میلیارد تومان در شرایط رشد شتابان بورس در بازار سرمایه، عمق ایجاد کرده است، گفت: طی سال گذشته، برای شرکت های فولاد مبارکه 10 هزار میلیارد تومان، ملی صنایع مس 2300 میلیارد تومان، گل گهر 1200 میلیارد تومان و چادرملو 2150 میلیارد تومان افزایش سرمایه دادیم. وی ادامه داد: در ابتدای امسال نیز، برای گل گهر 5200 میلیارد تومان افزایش سرمایه دادیم. همچنین، برای مس و فولاد مبارکه به تفکیک 10 هزار میلیارد تومان آماده افزایش سرمایه هستیم. افزایش بیش از 2 برابری بودجه زیربناها رئیس هیات عامل ایمیدرو با اشاره به اقدامات انجام شده در بخش زیربناهای بخش معدن و صنایع معدنی گفت: میزان بودجه زیربناها را در سال 97، 5 برابر و در سال 98، بیش از 2 برابر افزایش دادیم. به طوری که از 15 میلیارد تومان سال 97 به بیش از 150 میلیارد تومان رساندیم. وی افزود: سیاست ما در ایمیدرو این است که کار اکتشافی و زیربناها را توسعه دهیم و زمینه را برای حضور بخش خصوصی فراهم کنیم. پرداخت یکجای 4400 میلیارد تومان دیون دولت غریب پور با بیان اینکه اعتقاد ما در ایمیدرو، پرداخت بدهی به دولت در شرایط نیاز مالی است، گفت: دیون دولت از سال 89 به 4400 میلیارد تومان رسیده بود که سال گذشته، یکجا پرداخت کردیم. وی افزود: گرچه 4700 میلیارد تومان بابت واگذاری ها از سازمان خصوصی سازی طلب داریم، اما در سال قبل طلب خود را با بدهی تهاتر نکردیم. غریب پور در پایان از همه کسانی که زمینه این توفقیات را فراهم آوردند تقدیر کرد. انتهای پیام/
 روحانی: با شیوه‌های سنتی نمی‌توان با فساد مبارزه کرد/ سهم ۶.۵ درصدی اقتصاد دیجیتال از تولید ناخالص داخلی کشور , رئیس جمهور با بیان اینکه سهم اقتصاد دیجیتال از تولید ناخالص داخلی کشور به ۶.۵ درصد رسیده، گفت: اساساً فضای مجازی شرایط کشور را متحول کرده و سبک زندگی و رابطه‌ها با یکدیگر را تغییر داده است. , به گزارش خبرنگار حوزه دولت خبرگزاری تسنیم، حجت الاسلام حسن روحانی روز پنجشنبه در آیین رونمایی از 4 پروژه‌ زیرساختی حوزه وزارت ارتباطات و فناوری اطلاعات به ارزش دو هزار و 280 میلیارد تومان، گفت: بسیار خوشحالم که در کاروان افتتاح های توسعه ای و زیرساختی هر پنجشنبه امروز به مقصد اقتصاد دیجیتال رسیدیم و با توجه به اینکه بخش بزرگی از اقتصاد کشور به نحوی دیجیتال است باید توجه داشته باشیم که امروز اقتصاد دیجیتال، فضای بزرگ و مهمی برای کشور است. رئیس جمهور با اشاره به اهمیت فضای مجازی و اینترنت در ارائه خدمات به مردم در حوزه های مختلف از جمله کشاورزی، سلامت و بهداشت و حوزه های مختلف ارائه خدمات به مردم، گفت: در فضای اقتصاد دیجیتال و استفاده از فضای مجازی و اینترنت برای ارائه خدمات کارها سریع تر دقیق تر و همچنین کم هزینه تر انجام می شود و این مدل اطمینان بخش تری است. روحانی افزود: در همین ایام سخت شیوع ویروس کرونا و بیماری کویید 19، فرصت نمود و بروز فناوری اطلاعات برای مردم بیشتر شد و بسیاری از کارها و ارائه خدمات با استفاده از فناوری اطلاعات و فضای مجازی انجام شد. رئیس جمهور با بیان اینکه در سیاست هم فناوری اطلاعات در روند سیاسی نقش آفرین است، گفت: در تبلیغات انتخابات و اطلاع رسانی به مردم و حتی حضور و مشارکت مردم در انتخابات، فناوری اطلاعات نقش مهمی ایفا می کند و موضوع شفافیت و مبارزه با فساد از مسائل بسیار مهمی است که از طریق فضای مجازی و سیستم الکترونیکی می توان حریف آن شد و با شیوه های سنتی نمی شود. روحانی تاکید کرد: اگر می خواهیم در اقتصاد با کشورهای دیگر رقابت کنیم هم چاره ای نداریم جز اینکه این فضا را توسعه دهیم. مهندس محمدجواد آذری جهرمی وزیر ارتباطات و فناوری اطلاعات نیز پیش از سخنان رئیس جمهور در آیین افتتاح پروژه‌های پیشران اقتصاد دیجتال کشور ضمن ارایه گزارشی از اقدامات انجام شده در حوزه ارتباطات و فناوری اطلاعات با هدف رشد و توسعه اقتصاد دیجیتال و حمایت از استارت‌آپ‌های خسارت دیده از کرونا، گفت: اقتصاد دیجیتال می‌تواند بهترین جایگزین برای اقتصاد نفتی و برون‌رفت از مشکلات باشد. متن سخنان رئیس جمهور در این مراسم به این شرح است: بسم الله الرحمن الرحیم بسیار خوشحالم که در کاروان "هر پنج‌شنبه یک افتتاح بزرگ"، امروز به اقتصاد دیجیتال رسیدیم. البته بخش بزرگی از اقتصاد کشور به نحوی دیجیتال است، اما اقتصاد دیجیتال به آن مفهومی که امروز در دنیا مطرح است، فضا و فرصت بسیار مهمی برای مردم عزیز کشورمان است. اقتصاد سنتی اینجا به اقتصاد نفتی تعبیر شد. می‌خواهم فراتر بگویم، اصولاً اقتصاد سنتی در حال تغییر و تحول به اقتصاد دیجیتال است. یعنی کشاورزی هم تحولی بزرگ در اقتصاد دیجیتال خواهد داشت. اگر بخشی از خدماتی را که در اختیار مردم قرار می‌دهیم، خدمات فضا پایه در نظر بگیریم، اینکه شرایط آب سدها و رودخانه‌های کشور چگونه است، خشکسالی چه وضعی دارد، حوادث غیرمترقبه چگونه است، اینها می‌تواند به شکل دیجیتال در اختیار کشاورزان قرار گیرد. یک کشاورز می‌تواند از خانه خودش با موبایل در هر کجا، شرایط محیطی کسب و کار خودش را ببیند، برنامه‌ریزی کند، اصلاً ببیند اگر بخواهد از محل خانه تا مزرعه‌اش که 5 الی 10 کیلومتر است، حرکت کند، چه شرایط و وضعیتی دارد؟ همانطوری که مردم عزیز ایران می‌دانند امروز در مسأله دامداری آزاد که دام‌ها در صحرا و مراتع حرکت می‌کنند، بخش بزرگی از این حرکت از طریق دیجیتال کنترل می‌شود. طرف با امکاناتی که در اختیار دارد، نشسته هم گوسفندها و گاوهای خودش را می‌بیند کجا هستند، کجا می‌چرند، جای مناسبی است یا جای غیرمناسب و چگونه به آنها هشدار بدهد. پس اساساً تحول کشورمان و همه جهان به سمت اقتصاد دیجیتال است. در یکی از کشورهای پیشرفته به بازدید از یک کارخانه ماشین‌سازی رفته بودم. این سالن بسیار عظیم و بزرگی که این همه ماشین در طول روز تولید می‌کرد 3، 4 طبقه بود و در همه طبقات هم کار می‌کرد. در این سالن فردی وجود نداشت، یک تعداد مهندس در اتاقکی بودند و هدایت می‌کردند. هدایت اینترنتی و دیجیتالی در اختیار آنها بود و ربات‌ها همه کار می‌کردند، یعنی با هوش مصنوعی ساخت ماشین اداره می‌شد. اینجا، هم خودرو ارزان‌تر تمام می‌شود و هم سریع‌تر و هم دقیق‌تر ساخته می‌شود. یعنی ربات مثل کارگر نیست که خسته شود یک جا جوش کمتر بزند، یک جا جوش بیشتر بزند، یک جا یادش برود پیچ‌اش را محکم کند. اینها یک مدلی است که اطمینان‌بخش‌تر است برای اینکه کار دقیق‌تر انجام بگیرد. در صنعت و کشاورزی هم خدمات به طریق اولی اینچنین است. در این ایام کرونا که روزهای سختی برای مردم بود، فرصت فناوری اطلاعات و نمود و بروز آن برای مردم بیشتر شد. اینکه توانستیم به 77 میلیون نفر از طریق بانک‌ها وام دهیم، بدون اینکه نیاز باشد کسی به بانک مراجعه کند، همه اینها از طریق سیستم الکترونیک و دیجیتال انجام می‌گرفت و در واقع این فناوری اطلاعات و موبایل‌های هوشمند بود که کمک کرد و همه دست به دست هم داد تا مردم خیلی راحت توانستند خدماتی که می‌خواهند دریافت کنند. یا در ایام کرونا، ایامی بود که توصیه می‌شد مردم کمتر به فروشگاه‌ مراجعه کنند و کمتر برای خرید به خیابان بروند و می‌توانستند از طریق همین فضای مجازی جنسی که می‌خواهند سفارش دهند و آن جنس از طریق پست در اختیار آنها قرار بگیرد و این مسأله مهمی است و تحرک پست کشور و همچنین شرکت‌های دیجیتالی می‌تواند یک حرکت بسیار بزرگی را در جامعه بوجود بیاورد و این حرکت بزرگ را در همه زمینه‌ها می‌بینیم. الان در بخش سلامت که این بخش تا حد زیادی الکترونیک شده و الان پرونده‌های الکترونیکی سلامت داریم، در همین غربالگری توانست کمک زیادی را انجام دهد. نیازی نبود به خانه افراد مراجعه کنند و به جای آن به پرونده الکترونیکی افراد مراجعه می‌کردند و بر مبنای آن با مردم تماس تلفنی و یا تماس اینترنتی برقرار می‌کردند و شاهد این بودیم که در موضوع مقابله با کرونا این فناوری چقدر دولت و نظام درمانی کشور را یاری و کمک کرد. یا در بخش آموزش و پرورش و دانشگاه‌ها، بسیاری از تحصیلات نوجوان‌ها و جوان‌ها بخاطر کرونا متوقف شد اما یک بخش بزرگی‌ از همین طریق جبران شد. اگر این زیرساخت‌ها نبود و اگر این لایه‌های مختلف خدمات نبود، چگونه می‌توانستیم این کار را انجام دهیم. همین کاری که الان انجام می‌دهیم، صحبت می‌کنیم و بسیاری از عزیزان از طریق همین فضای مجزای با جلسه‌ای که در اینجا داریم در تماس‌اند و یا مطالب را گوش می‌کنند. حتی در سیاست به غیر از بحث کرونا و نیازمندی‌ها، فناوری اطلاعات در روند سیاسی کشور نقش‌آفرین است. در تبلیغات انتخاباتی کم کم دیوارها از چسباندن عکس‌ها و کارگرهایی که بیایند شب تا صبح پوستر بچسبانند و یک عده هم بکنند و یک عده دیگر بچسبانند، اینها خلاص شدند و همه تبلیغات به فضای مجازی و اینترنتی منتقل شد. این هم به نظافت و سلامت شهر و هم به سرعت کار کمک کرد و هم این فضا در انتخاب مردم تأثیرگذار است. همه اپلیکشن‌ها و شبکه‌های مختلف داخلی و خارجی کمک می‌کنند برای اینکه مردم راحت‌تر بتوانند از طریق موبایل هوشمندی که در اختیار دارند، برگزینند و انتخاب کنند و تبلیغات و اطلاعیه‌ها را ببینند و حتی سخنرانی‌ها را گوش کنند؛ همه اینها را در اختیار دارند. در این انتخابات هماهنگی نهایی و لازم بین وزارت کشور و شورای نگهبان برقرار نشد، اما دولت همه امکانات را برای اینکه این انتخابات کاملا الکترونیکی برگزار شود، آماده کرده بود. حتی در فضایی مثل فضای کرونا که ممکن است در آینده هم این فضا، با همین ویروس یا ویروس دیگری وجود داشته باشد، باید شرایط کشور به گونه‌ای باشد که هر کسی راحت و حتی بدون مراجعه حضوری بتواند هم هویت خودش را مشخص کند و هم با مراکز رأی گیری ارتباط برقرار کند و هم بتواند فرد مورد نظر خودش را انتخاب کند و حتی معتقدم امکانی فراهم شود که مردم بتوانند فرآیند را آنلاین ببینند. رأی دهنده که رأی اش مخفی است، لازم نیست ببینند، اما نوع رأی را روی کاندیداها آنلاین ببینند. مثلاً در ریاست جمهوری 5 کاندیدا داریم، آنلاین و لحظه‌ای ببینند که این 5 تا چند رآی آوردند. ممکن است این را از لحاظ قانونی ایراد بگیرند و بگویند خود این تبلیغ می‌شود. یعنی آن کسی که رأی زیاد می‌آورد و مردم می‌بینند، ساعت‌های بعد بیشتر به او رأی می‌دهند. اگر از این اشکال صرف‌نظر کنیم و بگوییم این اشکال نباشد، مردم می‌توانند آنلاین ببینند و تمام مسائلی که اینجا اشتباه شد و آنجا دخالت شد و آنجا تقلب شد، همه اینها از بین می‌رود و مردم می‌بینند که هیچ دستی هم دخالت ندارد؛ مردم رأی می‌دهند و رأی‌شان هم مشخص است. موضوع شفافیت و مبارزه با فساد یکی از مسایل مهمی است که از طریق فضای مجازی و سیستم الکترونیک می‌توانیم حریف آن شویم و الا چگونه امکان‌پذیر است که بتوانیم با شیوه‌های سنتی با فساد مبارزه کنیم. امروز یک فضای بسیار مناسب و خوبی برای کشور ایجاد شده است، ضمن اینکه اگر می‌خواهیم با کشورهای دیگر در اقتصاد رقابت کنیم، چاره‌ای نداریم جز اینکه این فضا را توسعه دهیم. همین الان هم تمام کشتی‌ها و هواپیما‌هایی که حرکت می‌کنند، اطلاعات فضاپایه آنلاین در اختیار همه اینها هست که حرکت می‌کنند؛ تمام حرکت‌ها بر این مبناست. حتی در کامیون‌ها و اتوبوس‌ها در این زمینه که در مصرف گازوییل فسادی رخ ندهد و قاچاقی رخ ندهد، با جی‌پی‌اس همین کار را می‌کردیم. یعنی از اطلاعات فضاپایه استفاده و کنترل می‌کردیم. پس این تحول، تحول اساسی و بسیار مهمی است. خوشبختانه از دولت یازدهم یک کار بسیار بزرگی انجام شد، یعنی زیرساخت‌ها آماده شد، باندها و پهن‌باندها آماده شد، شرایط برای استفاده از موبایل‌های هوشمند مهیا شد و دیدیم در این مدت بر اساس همین رقمی که الان اعلام شد، ضریب نفوذ اینترنت در این چند سال به حدود 4 برابر رسیده است. یعنی مثلاً 27 درصد بوده و الان نود و خرده‌ای درصد است. از 4 برابر یک مقدار کمتر است، اما این تحول مهمی است. همان نکته‌ای که در آغاز جلسه اعلام شد که اساساً چه مقدار از جی‌دی‌پی کشور در اختیار اقتصاد  دانش‌بنیان یا اقتصاد دیجیتالی امروز قرار دارد. دیدیم در بعضی از کشورها مثلاً 14 درصد جی‌دی‌پی آنها از اقتصاد دانش‌بنیان و اقتصاد دییجیتال بود. در کشورمان الان رسیدیم به 6.5 درصد و این رقم خوبی است و در فعالیت‌های زیربنایی، هسته اصلی اقتصاد دیجیتال هم مثلاً از 1.5 درصد الان به 4 و خرده‌ای درصد رسیده است. بنابراین زیربناها در این مدت 7 سال به سرعت آماده شده، به اضافه اینکه فضای اینترنت تا روستاهای کشور هم توسعه یافته است. قبلاً این فضا در شهرهای بزرگ و کوچک بود، اما امروز بحمدالله این فضا در سراسر کشور امتداد پیدا کرده است و چقدر از روستاها در گردشگری از این فضا برای بوم‌گردی استفاده می‌کردند. چقدر از کارها و صنایع دستی از این فضا استفاده و بهره‌برداری می‌کردند. حتی امروز برای اینکه بتوانند فعالیت‌های خودشان را در شهرهای کوچک و در روستاها انجام دهند، این ابزار و این امکانات در اختیار آنهاست. ضمن اینکه اساساً این فضای اینترنتی و فضای مجازی، شرایط کشور را متحول کرده است. یعنی سبک زندگی و رابطه زندگی را تغییر داده است. نحوه ارتباط دوست با دوست، مقدار وقتی که می‌گذاریم برای داخل و بیرون خانه، خود این موبایل هوشمند وقت بزرگی از وقت این طرف را می‌گیرد یا مثبت یا منفی، نمی توان به بهانه سواستفاده این فضا را محدود و این روند را در کشور متوقف کنیم. یعنی نمی‌توانیم بگوییم در کشور چون از این فضا ممکن است یک کسی سوء استفاده کند پس کلاً این فضا را تعطیل یا محدود کنیم. امروز کسب و کار با این فضا است. الان 5 هزار شرکت دانش‌بنیان رسمی و شناسنامه‌دار فعال و هزاران استارت‌آپ‌ در کشور فعالیت و کار می‌کنند که همه اینها در سایه همین فضا است و همین امکانات و زیرساخت‌ها است. از طرف دیگر این همه دانشجویی که از دانشگاه‌ها فارغ‌التحصیل می‌شوند، اشتغال اینها را چه کار کنیم؟ ایجاد اشتغال برای اینها در اقتصاد دیجیتال راحت‌تر می‌شود. در اقتصاد دیجیتال راحت تر می شود افراد تحصیل‌کرده دانشگاهی را جذب کرد و از آنها استفاده کرد و کشور به این مساله نیاز دارد. امروز بخشی از بیکاری کشور برای افرادی است که تحصیل‌کرده‌اند و از دانشگاه‌ها فارغ‌التحصیل شده‌اند. به نظرم امروز گام بسیار خوبی برداشته شد. 3 گام مثبتی که امروز اعلام شد، 2 گام آن کمک برای فعالیت‌های دیجیتال بود و خدمات ابری در اختیار آنها می‌گذاشت و در زمینه خودکفایی مهم بود و در شرایط تحریمی که تحت فشار هستیم، این می‌تواند شرکت‌ها را در خدمات ابری مستغنی کند تا به خدمات ابری که ایجاد می‌شود، اتکاء کنند. یا دیتا سنتری که افتتاح شد و یا دیتا سنترهای دیگری که در آینده افتتاح خواهد شد، اینها همه فعالیت‌های کسب و کار را در زمینه مشاغل جدیدی که باید ایجاد شود، تسهیل می‌کند. همچنین به کسب و کارهای اینترنتی که در این ایام به خاطر کرونا و بخاطر اینکه از کسب و کارشان فاصله گرفته بودند، صدمه دیده بودند کمک و یاری رسانده شد. بسته 50 میلیون تومانی که برای 5 هزار شرکت مدنظر قرار داده شد، این هم قدمی بود که در افتتاح امروز با آن مواجه شدیم. افتتاح آخر مربوط به یک بخش فرهنگی بود. یعنی بخشی که مردم بتوانند به راحتی از فضای فرهنگی استفاده و بهره‌برداری کنند. گفتم که اینترنت‌های ثابت برای یک ماه هم خدمات مجانی داده می‌شود و امیدواریم این فضا گسترده شود. هم آنهایی که اهل تهیه محتوا هستند، بتوانند محتوای جدید تولید کنند و هم مردم بتوانند از تنوع لازم در این زمینه برخوردار شوند. سیاست‌گذاری‌های عام، اصولی و منظمی توسط شورای عالی فضای مجازی و مرکز ملی انجام می‌گیرد، جلساتی هم برای هماهنگی بین دستگاه‌های مختلف اجرایی تشکیل می شود. یک شورای اجرایی که در رده دوم تشکیل می‌شود، می‌تواند سریع‌تر برای رسیدن به خدمات مورد نظر یاری و کمک کند و هم اقداماتی که خود وزارت ارتباطات هم برای زیرساخت و هم برای لایه‌های دیگر انجام می‌دهد. کمک‌هایی که وزارت ارتباطات انجام می‌دهد و هم همه دستگاه‌های دیگر، بخش خصوصی و غیرخصوصی که آنها باید وارد شوند. نکته آخر و توصیه آخر دولت الکترونیک است.یکی از اهداف دولت یازدهم و دوازدهم این بود که دولت الکترونیک بتواند قدم‌های کامل تری را بردارد و تکمیل شود و مردم بتوانند خدمات خودشان را راحت از این طریق بگیرند، بدون اینکه نیاز به سفر داشته باشند و بدون اینکه نیاز به مراجعه داشته باشند. مثلاً فردی اگر می‌خواهد جواز ساخت ساختمان بگیرد، باید وقتی وارد اینترنت و فضای مجازی شد، همه مراحل کار خودش را انجام دهد. باید بتواند از این طریق، زمینی را که نیاز دارد خریداری کند، سند به نام او در همین فضا منتقل شود، از همین طریق بتواند از شهرداری درخواست مجوز کند و آنچه نیاز است در اختیار آنها بگذارد و از همین‌جا بتواند به سراغ شرکت‌هایی برود که کار معماری انجام می‌دهند. تمام رده‌هایی که باید انجام شود، از تمام وسایل ساختمان، نیازمندی‌های ساختمانی، به کارخانه بتواند مراجعه کند سفارش دهد. یعنی همین‌طور که نشسته با یک کامپیوتر یا موبایل، باید تمام خدمات را دریافت کند. در پزشکی هم همین است؛ از پزشک‌اش بتواند نسخه بگیرد، نسخه به داروخانه منتقل شود و این دارو در اختیار او قرار بگیرد. بنابراین دولت الکترونیک و فضای باز ارتباطات و فضای مجازی ارزان و امن و قابل اعتماد برای مردم بسیار مهم است. امروز مردم ارتباطات، سخن گفتن، سفارش دادن، صله رحم، انفاق‌شان، پرداخت قبوض آب و برق، دریافت حساب‌های بانکی‌شان، همه آمده در این فضا؛ یعنی این فضا، فضای بزرگی است که می‌تواند خدمات را انجام دهد و در این شرایط ویروسی و کرونایی خیلی می‌تواند به کشور کمک کند. هر چه فضا بازتر باشد، بیشتر یاری و کمک می‌کند. بنابراین درخواستم از وزیر محترم ارتباطات این است که امسال بتوانیم تا پایان سال قدم‌های بسیار مهمی در دولت الکترونیک برداریم و همه دستگاه‌ها، وزارتخانه‌ها و قوای دیگر و بخش های خصوصی که آنها هم باید کمک کنند. این مرکز داده‌ای که الان مطرح می‌شد‌، یک مرکز داده عظیم و بزرگی نیاز داریم برای این تعاملات و یک خدمات ابری بسیار حجیمی را نیاز داریم، برای اینکه این خدمت‌ها را بتوانیم انجام دهیم. البته روز به روز در دنیای امروز این فناوری در حال پیشرفت و تحول است و می‌بینیم که از این طرف این فضا باید در درون با هم ارتباط داشته باشد و از یک طرف این فضا با بیرون کشور در ارتباط باشد و از طرف دیگر با آسمان در ارتباط باشد؛ بسیاری از اطلاعات فضاپایه است. همه اینها در کنار هم قرار بگیرد و بعداً اطلاعات زیر زمین هم به این منتقل می‌شود. یعنی خیلی از تحولات معادن و حرکت‌های زیرزمین و آبی که در زیر زمین وجود دارد، می‌تواند بیاید. یعنی زمین و آسمان و اعماق زمین و اعماق آسمان و کشورهای همسایه و همه کشور می‌تواند در این فضای عظیم قرار بگیرد. خوشبختانه در این زمینه قدم‌های خوبی برداشته شده است و مقام معظم رهبری در این چند سال دستورات خوبی صادر کردند. شورای عالی فضای مجازی تصمیمات بسیار مهمی گرفته است. شبکه ملی اطلاعات به آن مفهومی که بتواند نیازهای جامعه را برطرف کند، بسیار اهمیت دارد که روز به روز و فاز به فاز در حال تکمیل شدن است و به پیش می‌رود و این خودکفایی هم بسیار مهم است. امروز بعضی از طرح‌ها، طرح‌های خودکفایی بود که کشورمان را از شرکت‌های خارجی بی‌نیاز می‌کند و این هم در این شرایط اهمیت وافری دارد. امیدوارم بتوانیم در ماه‌های آینده و تا پایان سال شاهد افتتاح‌های مهم در این فضا باشیم و جوان‌ها و همه استارت‌آپ‌ها و همه شرکت‌های دانش‌بنیان و همه کارخانه‌های نوآوری، یکی پس از دیگری ان‌شاء الله افتتاح شود و خدماتی که مردم عادی و معمولی در زندگی روزمره‌خودشان می‌خواهند بتوانند ارزان‌تر، ساده‌تر، سریع‌تر و شفاف‌تر دریافت کنند. شاید یکی از آثار افتتاح‌های امروز هم این بود که سرعت کار در بعضی از زمینه‌ها بیشتر می‌شود و همانطور که اشاره شد برخی از مراکزی که فعالیت می‌کنند و یک مرکز داده بزرگ برای زمان کوتاه نیاز دارند، نیازی ندارد که بیایند یک حجم بسیار وسیع را مد نظر قرار دهند و پول زیادی برای سرمایه‌گذاری صرف کنند، برای اینکه در سال می‌خواهند یک ماه استفاده کنند. این را می‌توانیم به مرکز دهیم و بنابراین صرفه‌جویی خوبی هم در این کار انجام خواهد گرفت. از همگی تشکر می‌کنم و امیدوارم شاهد تحرکات نو در کشور هم برای اشتغال مردم و هم برای پیشرفت اقتصاد باشیم. همچنین همانطور که اشاره شد در مقاطعی که تولید ناخالص داخلی(جی‌دی‌پی) کشور رشد کافی ندارد این بخش، بخشی است که رشد قابل ملاحظه‌ای دارد. در همین ایام هم گرچه برخی از بخش‌ها دچار خسارت بودند، اما بخش‌هایی مثل این بخش هم بود که شرایط‌شان، شرایط بهتری بود و توانستند خدمات بهتری را ارایه کنند. ان شاالله شاهد یک شرایط مناسب اقتصادی و علمی و فناوری و رفاه مردم در کشور در سایه اقتصاد دیجیتال باشیم. والسلام علیکم و رحمه الله و برکاته. انتهای پیام/
 دریانوردی که نماد غرور ملی شد , پس از پهلوگیری نفتکش Fortune در بندر ال پالیتو و در مراسم استقبال از دریانوردان ایرانی، تصویری به ثبت رسید که در فضای مجازی و رسانه ای از این تصویر به عنوان نماد غرور ملی یاد میشود. , به گزارش گروه اقتصادی خبرگزاری تسنیم، تصویر دریانورد شرکت ملی نفتکش ایران و از پرسنل کشتی نفتکش Fortune که پس از پهلوگیری این کشتی در بندر ال پالیتو و در مراسم استقبال، پرچم مقدس کشورمان را بوسیده و به آن ادای احترام میکند جهانی شد. این نفتکش، نخستین نفتکشی بود که محموله بنزین ایرانی را در هفته های اخیر، به ونزوئلا رساند.  در فضای مجازی و رسانه ای از این تصویر به عنوان نماد غرور ملی یاد میشود. طبق اعلام رویترز، چهارمین نفتکش ایرانی اکنون در حال ورود به دریای کارائیب است. سومین نفتکش با نام پنتونیا در حال حرکت به سمت پالایشگاه ال پالیتو است؛ جایی که نخستین نفتکش ورودی ایران به ونزوئلا یعنی فورچون لنگر انداخته است. دومین نفتکش ورودی به ونزوئلا نیز فارست نام دارد که در پالایشگاه کاردون محموله خود را خالی می کند. انتهای پیام/
 پروژه تامین آب غیزانیه خوزستان تا پایان خرداد به نتیجه می‌رسد , معاون آب و آبفای وزارت نیرو گفت: مشکل آب منطقه غیزانیه و روستاهای دهستان مشرحات استان خوزستان تا پایان خرداد و ظرف سه هفته آینده برطرف خواهد شد. , به گزارش گروه اقتصادی خبرگزاری تسنیم، قاسم تقی‌زاده خامسی، معاون وزیر نیرو در امور آب و آبفا با تاکید بر اینکه پروژه آبرسانی به غیزانیه با صرف اعتباری بالغ بر 45 میلیارد تومان در حال انجام است، گفت: این طرح با برخورداری از خط انتقال 25 کیلومتری و ایستگاه فشار تا پایان خردادماه به سرانجام خواهد رسید. وی افزود: در حال حاضر خط لوله‌ سابق انتقال آب در منطقه غیزانیه وجود دارد ولی میزان پرت آب این خط سه برابر متوسط کشور بوده و به حدود 70 درصد رسیده است از این رو با توجه به هزینه‌بر بودن تعمیر خط انتقال آب قدیمی، برنامه ایجاد این خط جدید در دستور کار قرار گرفته است. معاون آب و آبفای وزارت نیرو افزود: همچنین حدود 30 میلیارد تومان نیز برای رفع مشکل آب هشت روستای دهستان مشرحات اختصاص یافته که ظرف سه هفته آینده مشکل فعلی منطقه غیزانیه و دهستان مشرحات برطرف خواهد شد. تقی‌زاده خامسی با اشاره به وجود 62 هزار روستا در کشور، گفت: در حال حاضر حدود 20 میلیون در روستاهای یاد شده زندگی می‌کنند که از این تعداد 23 هزار روستای کمتر از 20 خانوار هستند و طبیعتا پراکندگی روستاها آبرسانی به این مناطق را مقداری دشوارتر کرده است. وی یادآور شد: تا پیش از شروع به کار دولت تدبیر و امید حدود 900 هزار نفر از جمعیت روستایی کشور به آب شرب بهداشتی و پایدار دسترسی داشتند ولی این رقم هم اکنون به حدود هشت میلیون رسیده و براساس برنامه‌ریزی صورت گرفته این میزان تا پایان دولت دوازدهم به حدود ده میلیون نفر خواهد رسید. تقی‌زاده خامسی در بخش دیگری از سخنان خود با اشاره مصوبه امروز هیئت دولت، گفت: در طی چند سال اخیر به دلیل بروز خشکسالی در کشور، کشت برنج به جز استان‌های مازندران و گیلان در سایر مناطق ممنوع اعلام شده بود ولی براساس تصمیم امروز هیئت دولت محدویت کشت برنج برای استان خوزستان برداشته شده است. معاون آب و آبفای وزارت نیرو تاکید کرد: بر همین اساس طبق برآورد صورت گرفته در سال آبی جاری 13 درصد به اراضی زیرکشت استان خوزستان افزوده خواهد شد. وی افزود: همچنین با موافقت مقام معظم رهبری از منابع صندوق توسعه ملی حدود 50 میلیون یورو برای طرح جامع فاضلاب اهواز اختصاص داده شده است. انتهای پیام/
 افتتاح ۱۷۰ هزار میلیارد تومان پروژه صنعتی-معدنی تا ۱۴۰۰/ ایران امسال صادرکننده آلومینیوم می‌شود , سرپرست وزارت صنعت، معدن و تجارت گفت: علیرغم همه محدودیت‌ها و تحریم‌های بین‌المللی، توسعه کشور متوقف نشده و ۲۰۰ طرح صنعتی و معدنی با سرمایه‌گذاری ۱۷۰ هزار میلیارد تومان تا سال ۱۴۰۰ به بهره‌برداری خواهند رسید. , علیرغم همه محدودیت‌ها، توسعه کشور متوقف نمی‌شود/ افتتاح 200 طرح صنعتی و معدنی به ارزش 170 هزار میلیارد تومان تا سال 1400 سرپرست وزارت صنعت، معدن و تجارت، با اشاره به روند رو به رشد اجرای طرح‎‌های توسعه‌ای در بخش‌های مختلف صنایع و معادن کشور، گفت: علیرغم همه محدودیت‌ها و تحریم‌های بین‌المللی، توسعه کشور متوقف نشده و 200 طرح صنعتی و معدنی با سرمایه‌گذاری 170 هزار میلیارد تومان تا سال 1400 به بهره‌برداری خواهند رسید. به گزارش خبرگزاری تسنیم، حسین مدرس خیابانی در جلسه عصر دیروز خود با هیات عامل ایمیدرو با بیان اینکه علیرغم محدودیت‌ها و سختی‌های ناشی از تحریم، توسعه کشور متوقف نشده، گفت: گزارش‌های مختلف از ایجاد و توسعه طرح‌های مختلف در بخش‌های صنعتی و معدنی کشور، این پیام روشن را منتقل می‌کند که با وجود شرایط سخت اقتصادی، از توسعه کشور نیز غافل نشده‌ایم که این موضوع، خبر خوشی برای مردم است. سرپرست وزارت صنعت، معدن و تجارت با تاکید بر ضرورت اطلاع‌رسانی مناسب به مردم از آخرین دستاوردهای تولیدی کشور در بخش‌های مختلف صنعتی و معدنی افزود: راه‎‌اندازی و اجرای پروژه‌ها در بخش‌های مختلف به خوبی نشان می‌دهد که کشور در یک تراز مساوی با دنیا، از مدیریت قابل قبولی برخوردار است؛ این در شرایطی است که وقتی همزمان با تحریم‌ها، حکمرانی در ایران در مقایسه با سایر کشورهای دنیا مورد قضاوت قرار می‌گیرد، ممکن است برخی ضعف‌های مدیریتی بزرگنمایی شود؛ اما در شرایط یکسان میان کشورهای دنیا همچون شیوع ویروس کرونا که به عنوان یک پدیده فراگیر، کل جهان را در بر گرفته است، حکمرانی جمهوری اسلامی ایران کاملا یک کارنامه قابل قبول را ارایه می‌دهد. مدرس خیابانی ادامه داد: هم اکنون ایران با ویروس تحریم، کاهش قیمت نفت و کرونا مبارزه می‌کند، اما در همین شرایط سخت، یک پیام روشن مخابره می‌شود و آن اینکه توسعه کشور در حال انجام است و پیگیری‌های مدیران اجرایی کشور در بخش صنعت و معدن، منجر به عدم توقف در عرصه امور توسعه‌ای شده است. راه‌اندازی پویش «تولید ملی، اشتغال پایدار و صادرات مستمر» با افتتاح 200 طرح به ارزش 170هزار میلیارد تومان وی با بیان اینکه نکته بارز این موفقیت، افتتاح طرح‌ها و پروژه‌های است که از این پس در قالب پویش «تولید ملی، اشتغال پایدار و صادرات مستمر» به دست رئیس‌ جمهوری اسلامی ایران بهره‌برداری می‌رسند؛ به نحوی که 200 پروژه با سرمایه‌گذاری 170 هزار میلیارد تومان تا سال 1400 افتتاح خواهند شد که وجه غالب آن، پروژه‌های ارزآور معدن و صنایع معدنی است. مدرس خیابانی با تاکید بر اینکه حرکت رو به جلو کشور باید ادامه یابد، خواستار گسترش ارتباطات بین سازمانی دستگاههای مرتبط با حوزه معدن و صنایع معدنی برای پیشبرد اهداف توسعه‌ای شد و اظهار داشت: مجموعه معاونت معدنی وزارت صمت، ایمیدرو و سازمان زمین‌شناسی و اکتشافات معدنی به همراه معاونت آموزش و پژوهش باید در قالب یک کمیته مشترک، به صورت هفتگی و منظم، جلساتی را برای پیشبرد اهداف و راهبردهای کلان این وزارتخانه در بخش معدن و صنایع معدنی برگزار نمایند. سرپرست وزارت صنعت، معدن و تجارت خاطرنشان کرد: امروز کشور بیش از هر زمان دیگری نیاز به صادرات و درآمدهای ارزی دارد و با توجه به اینکه از نیمه دوم سال 98، اداره کشور با ارزهای حاصل از صادرات غیرنفتی صورت گرفته، سیاست وزارت صنعت، معدن و تجارت آن است که برای اداره کشور، نقطه اتکای تامین نیازهای ارزی بر روی صادرات غیرنفتی در بخش‌های مختلف باشد که بر این اساس، زنجیره‌های تولید فولاد و مس می‌توانند نقش آفرین باشند. ضرورت مراقبت از بازارهای صادراتی معدن و صنایع معدنی وی به درآمد 9 میلیارد دلاری ارزی ناشی از صادرات معدن و صنایع معدنی اشاره و خاطرنشان کرد: مراقبت از بازارهای صادراتی صنایع معدنی، ماموریت جدی معاونت امور معادن و صنایع معدنی وزارت صنعت، معدن و تجارت است که در کنار آن، باید بازار داخلی نیز به دقت رصد شود؛ به خصوص اینکه امسال صادرات، بر اجرای سیاست‌های مرتبط با بازار تقدم دارد و سیاست‌های که وزارت صنعت، معدن و تجارت باید به گونه‌‌ای تنظیم شود که در جهت تقویت صادرات کشور باشد. مدرس خیابانی ادامه داد: امروز بیشترین نیاز کشور تامین ارز است تا بتوان بخش‌ عمده‌ای از نیازهای ارزی برای تامین مواد اولیه، ماشین‌آلات و تجهیزات را تامین کرد؛ به همین دلیل نقش سازمان توسعه و نوسازی معادن و صنایع معدنی ایران، در این مسیر بسیار بارز و تعیین‌کننده خواهد بود. زنجیره‌های مختلف ارزش در صنایع معدنی سهامدار یکدیگر شوند وی اظهار داشت: یکی از سیاست‌های اصلی وزارت صنعت، معدن و تجارت آن است که زنجیره‌های مختلف ارزش در فولاد، سهام یکدیگر را در اختیار داشته و منافع مجزایی نداشته باشند که بر این اساس باید شرایطی را فراهم کرد که منافع صادراتی همه اجزای زنجیره تولید فولاد به صورت همزمان تامین شوند. سرپرست وزارت صنعت، معدن و تجارت خاطرنشان کرد: تامین مواد اولیه مورد نیاز صنایع پایین دستی یکی از اصول مورد تاکید وزارت صنعت است که باید از سوی تولیدکنندگان فولاد مورد توجه واقع شود؛ به این معنا که همانقدر که زنجیره تامین مواد اولیه برای کارخانجات فولادی حائز اهمیت به شمار می‌رود، تامین ورق‌های فولادی مورد نیاز صنایع پایین دستی نیز مهم است؛ پس باید تامین مواد اولیه صنایع پایین دستی به موازات تامین مواد اولیه صنایع بالادستی حائز اهمیت به شمار رود. مدرس خیابانی به ایمیدرو ماموریت داد تا به صورت جدی‌تر، برنامه‌های عملیاتی و اجرایی در حوزه ساخت داخلی را طراحی و پیاده سازی نماید؛ چراکه یکی از راهبردهای اصلی وزارت صنعت، معدن و تجارت ساخت داخل است و با توجه به نامگذاری سال جاری، جهش تولید یکی از مسائل محوری کشور است. وی اظهار داشت: با توجه به رکودی که در بازار حاکم است، مازاد تولیدی که در قالب طرح‌های مرتبط با جهش تولید، روانه بازار می‌شود جذب نخواهند شد و بنابراین باید برای بازارهای صادراتی آنها فکر جدی کرد؛ ضمن اینکه اگر بازارهای صادراتی از رونق مناسبی برخوردار باشند، جهش تولید نیز از مسیر آن اتفاق خواهد افتاد. تدوام توسعه کشور در گرو نقش آفرینی بخش‌خصوصی مدرس خیابانی یکی از مهمترین چالش‌های پیش روی اقتصاد ایران در شرایط کنونی را اشتغال دانست و خاطرنشان کرد: تولید، صادرات و کنترل واردات باید منجر به ایجاد اشتغال شود که به همین دلیل، باید جذب سرمایه‌گذاری بخش‌خصوصی در طرح‌ها و پروژه‌های توسعه‌ای کشور صورت گیرد تا بتوان علاوه بر تولید و ارزآوری، زمینه را برای افزایش اشتغال فراهم کرد. وی افزود: امروز بدون حضور و نقش آفرینی بخش‌خصوصی در اقتصاد کشور، توسعه کشور قابلیت تداوم نخواهد داشت؛ به خصوص اینکه هم اکنون 2500 هزار میلیارد تومان نقدینگی در کشور وجود دارد که هدایت آن به بخش مولد کشور می‌تواند در حوزه تولید، صادرات و ارزآوری موثر باشد. مدرس خیابانی با تاکید بر ضرورت واگذاری شرکت‌های زیرمجموعه خودروسازان، ایدرو و ایمیدرو خاطرنشان کرد: در قالب صندوق‌های سرمایه‌گذاری قابل معامله می‎‌توان بخش مدیریتی و حاکمیتی این شرکتها را نزد خود نگاه داشت؛ اما در مجموع باید در واگذاری‌ها دقت بسیاری صورت گیرد تا حضور بخش‌ واقعی اقتصاد ایران در این عرصه پررنگ تر شود. ایران به جرگه صادرکنندگان آلومینیوم می‌پیوندد وی اظهار داشت: امسال کشور به جرگه صادرکنندگان آلومینیوم ملحق خواهد شد و علاوه بر فولاد و مس که سال گذشته 9 میلیارد دلار صادرات داشته و امسال نیز از رشد ارزآوری برخوردار خواهند شد، صنعت آلومینیوم نیز به کمک ارزآوری کشور خواهد آمد. سرپرست وزارت صنعت، معدن و تجارت با اشاره به تکالیف رئیس جمهور در حوزه معدن و صنایع معدنی خاطرنشان کرد: راه اندازی معادن غیرفعال، تدوین شاخص کارآمدی معادن و نیز پایش نسبت معادن غیرفعال و به معادن فعال باید در دستور کار قرار گیرد. وی افزود: اگر برچسب اقتصاد تک محصولی باید به کشور زده می‌شود، بهتر است که این برچسب به جای نفت، به اقتصاد مبتنی بر معدن و صنایع معدنی تعلق گیرد و این بخش، نقش تعیین کننده در اداره اقتصاد کشور به لحاظ تامین منابع ارزی داشته باشد. انتهای پیام/
 افتتاح پروژه های پیشران «اقتصاد دیجیتال»/ رونمایی از بسته حمایتی ۲۵۰۰ میلیارد ریالی برای حمایت از استارتاپ ها , با دستور رییس‌جمهوری سه پروژه بزرگ در راستای توسعه زیرساخت شبکه ملی ارتباطات و همچنین ارتقا سهم محتوای داخلی بر بستر این شبکه و یک طرح حمایتی از استارت‌آپ‌ها افتتاح شد. , به گزارش خبرگزاری تسنیم به نقل از روابط عمومی و اطلاع‌رسانی وزارت ارتباطات و فناوری اطلاعات، در جلسه‌ امروز برای نخستین بار در کشور بیش از یک هزار کاربر با کمک یک پلت فرم بومی ارتباطی (ویدئو کیک) بر بستر شبکه ملی اطلاعات شرکت داشتند. در این جلسه با حضور و دستور رییس ‌جمهوری سه پروژه بزرگ توسعه زیرساخت شبکه ملی اطلاعات و همچنین ارتقا سهم محتوای داخلی بر بستر این شبکه و یک طرح حمایت از استارت آپ ها افتتاح شد. افتتاح یکی از بزرگترین دیتاسنترهای ایران بر اساس این گزارش نخستین پروژه افتتاح شده، مرکز داده های بزرگ ایرانسل بود. در راستای تامین زیرساخت‌های اطلاعاتی مورد نیاز برای ارائه خدمات عمومی در کشور و اجرای تکالیف مندرج در اسناد بالادستی شبکه ملی اطلاعات، شرکت ایرانسل هم ‌راستا با اهداف و برنامه‌های شبکه ملی اطلاعات و در چارچوب سند معماری و طرح کلان این شبکه نسبت به ایجاد یک مرکز داده بزرگ با استفاده از به‌ روزترین فناوری‌های جهان اقدام کرد. این مرکز داده 400 رکی، با سرمایه گذاری 1100 میلیارد تومانی ایجاد شده که ظرفیت مراکز داده کشور را تا 25 درصد افزایش می دهد و در اجرای آن از آخرین فناوری‌های روز دنیا استفاده شده است. این مرکز داده در کلاس مراکز داده مقیاس بزرگ قرار دارد و با سرمایه‌گذاری بخش خصوصی آماده بهره‌برداری شده است. با راه اندازی این پروژه یکی از مهم‌ترین ارکان زیرساخت‌های شبکه ملی اطلاعات محقق شد و گام بلند دیگری در راستای دستیابی به هدف توسعه محتوا و خدمات داخلی و کسب 70 درصدی آن از سبد مصرفی کاربران برداشته خواهد شد. همچنین با افتتاح این پروژه بخش مهمی از نیازمندی‌ ارائه دهندگان خدمات عمومی به خدمات مراکز داده در شبکه ملی اطلاعات تامین خواهد شد و بخشی از تکالیف دولت در تأمین زیرساخت‌های اطلاعاتی شبکه ملی اطلاعات به اجرا در خواهد آمد. جلوگیری از خروج اطلاعات از کشور و تأمین استقلال در فضای مجازی از دیگر کارکردهای این مرکز بزرگ داده ای است. افتتاح پروژه خدمات ابری پروژه خدمات ابری زیرساختی دومین پروژه‌ای بود که به دستور رییس‌جمهوری افتتاح شد. خدمات ابری یکی از مهم‌ترین ارکان تامین زیرساخت‌های اطلاعاتی کشور و مورد تاکید در اسناد بالادستی شبکه ملی اطلاعات است. تامین خدمات ابری با کیفیت از مهم‌ترین ملزومات توسعه خدمات داخلی و کسب‌وکارهای دیجیتال بر بستر شبکه ملی اطلاعات است و اساساً در دنیای امروز توسعه خدمات پایه و کاربردی بدون برخورداری از زیرساخت‌های ابری مناسب امکان‌پذیر نیست. ازاین‌رو ایجاد استقلال در تامین خدمات ابری موردنیاز کشور ضرورتی راهبردی است. به همین منظور یکی از مراکز  زیرساخت خدمات ابری توزیع‌شده در برج میلاد تهران با سرمایه‌گذاری بخش خصوصی افتتاح شد. فاز نخست این پروژه توسط بخش خصوصی (شرکت آسیاتک) با ظرفیت حافظه 100 ترابایت و ظرفیت ذخیره‌سازی 3 پتا بایت آماده بهره‌برداری شده است و در آینده نزدیک فازهای بعدی آن در شهرهای مشهد، شیراز و تبریز افتتاح خواهد شد تا تحول بزرگی در ارائه خدمات داده ای کشور صورت گیرد. برای این پروژه در فاز نهایی، 8500 میلیارد ریال سرمایه‌گذاری خواهد شد که با افتتاح آن دستاوردهای بسیار مهمی همچون استقلال و خودکفایی در تامین نیازمندی‌های کشور به خدمات ابری، حفظ اطلاعات درون کشور، افزایش تاب‌آوری در برابر تحریم‌ها، تامین نیازمندی‌ کسب‌وکارهای دیجیتال داخلی به خدمات ابری، اجرای بخشی از تکالیف دولت در تأمین زیرساخت‌های اطلاعاتی شبکه ملی اطلاعات، جلوگیری از خروج اطلاعات از کشور و اجرای گام دیگری در راستای تامین استقلال و ایجاد قوت در فضای مجازی محقق خواهند شد. بسته حمایتی از استارت‌آپ‌ها این طرح با ابتکار سازمان فناوری اطلاعات و همکاری و همراهی صندوق نوآفرینی و به منظور حمایت از کسب و کارهای فناورانه خرد آماده شده است. بر اساس این طرح با سرمایه گذاری 2500 میلیارد ریالی بخش دولتی و خصوصی (50-50) از شرکت های مشمول طرح نوآفرین که از شیوع کرونا آسیب دیده اند حمایت می شود و به پنج هزار استارت آپ مبلغ 50 میلیون تومان پرداخت خواهد شد. افتتاح طرح «انتخاب هر ایرانی، یک تلویزیون اینترنتی» چهارمین و شاید مهم‌ترین پروژه که امروز به دستور رئیس‌جمهوری افتتاح شد «طرح انتخاب هر ایرانی، یک تلویزیون اینترنتی» بود. به‌منظور ارتقاء سهم محتوای داخلی در سبد مصرفی کاربران و افزایش ضریب نفوذ خدمات دسترسی ثابت به شبکه ملی اطلاعات، این طرح با همکاری سازمان فناوری اطلاعات ایران، مرکز ملی فضای مجازی، ارائه‌کنندگان خدمات ویدئوی خانگی و ارائه‌کنندگان خدمات دسترسی ثابت به شبکه ملی اطلاعات تهیه شده تا با ایجاد هم‌افزایی و با تأمین سامانه‌های موردنیاز، هموطنان بتوانند ضمن برخورداری از اشتراک دسترسی ثابت به شبکه ملی اطلاعات از اشتراک یک‌ماهه رایگان خدمات تلویزیون اینترنتی نیز برخوردار شوند. در این طرح هر خانواده و حتی هر یک از اعضای یک خانواده می توانند از طریق اینترنت ثابت خانگی از اشتراک رایگان یک‌ماهه برنامه های یک تلویزیون اینترنتی بهره مند شوند. بر اساس این طرح هر فرد ایرانی که اشتراک تلویزیون اینترنتی نداشته باشد میتواند با استفاده از سامانه ictgifts.ir برای بهره برداری از برنامه‌های یکی از تلویزیون های اینترنتی ثبت نام کند. ارزش مجموع طرح های افتتاح شده 2280 میلیارد تومان است که از این میان برای افتتاح مرکز داده اقماری شماره یک شبکه ملی اطلاعات شرکت ایرانسل، 11000 میلیارد ریال، افتتاح پروژه زیر ساخت ابری شبکه ملی اطلاعات شرکت آسیاتک، 8500 میلیارد ریال، افتتاح طرح حمایتی کسب و کارهای دیجیتالی آسیب دیده از کرونا ،2500 میلیارد ریال و برای طرح انتخاب هر ایرانی یک تلویزیون اینترنتی، 800 میلیارد ریال سرمایه گذاری شده است. انتهای پیام/
 رئیس پلیس تهران: تمام خودروهای احتکارشده فاقد شماره‌گذاری و پلاک بوده‌اند , رئیس پلیس تهران بزرگ گفت: تمام خودروهایی که در این چند روز توسط پلیس تهران بزرگ کشف شده، بیش از یک ماه در انبارهای مذکور دپو  شده و فاقد هرگونه شماره‌گذاری و پلاک بودند. , به گزارش خبرنگار انتظامی باشگاه خبرنگاران پویا، مدیران خودروسازی‌ مدعی هستند هیچ خودرویی حق خروج از نمایندگی و حتی خودروسازی بدون پلاک ندارد و این در حالی است که در ماه‌های گذشته تعداد زیادی خودروی دپو شده در انبارها و پارکینگ‌های مختلف در سراسر کشور کشف شده که طبق اعلام نهادهای کاشف و ناظر و رسیدگی‌کننده از جمله نیروی انتظامی، وزارت صنعت و سازمان تعزیرات حکومتی این خودروها پلاک نداشته‌اند. سردار حسین رحیمی نیز در همین زمینه در گفت‌وگو با خبرنگار انتظامی باشگاه خبرنگاران پویا درباره خودروهای مکشوفه احتکارشده فاقد پلاک در تهران، اظهار کرد: هیچ خودرو و موتورسیلکتی پیش از پلاک شدن حق تردد را در معابر ندارد. رئیس پلیس تهران بزرگ با بیان اینکه پلاک انتظامی به وسیله‌نقلیه هویت می‌دهد، تصریح کرد: تمام خودروهایی که در این چند روز توسط پلیس تهران امنیت اقتصادی، پیشگیری و امنیت عمومی تهران کشف شده، بیش از یک ماه در انبارهای مذکور دپو  شده و فاقد هرگونه شماره‌گذاری و پلاک بودند. وی با بیان اینکه خودروهای مکشوفه به هیچ‌وجه پلاک نداشتند، تصریح کرد: در حال تحقیقات بیشتر در این پرونده‌ها هستیم. انتهای پیام/
 تخصیص ۳۱ هزار میلیارد تومان اعتبار عمرانی ۹۹ در هفته اول خرداد , بر اساس ابلاغیه سازمان برنامه و بودجه، تخصیص ۳۱ هزار میلیارد تومان اعتبار عمرانی در خرداد ماه انجام شد. , به گزارش خبرنگار اقتصادی خبرگزاری تسنیم، به منظور تسریع در اجرای طرح‌های عمرانی اولویت دار و در راستای تحقق شعار جهش ‌تولید در سال جاری، محمدباقر نوبخت معاون رئیس جمهور و رئیس سازمان برنامه و بودجه کشور تخصیص اعتبارات طرحهای عمرانی ملی و استانی به میزان بالغ بر 31220 میلیارد تومان را ابلاغ کرد. این منابع شامل طرح‌های عمرانی ملی به میزان 21800 میلیارد تومان، طرحهای استانی ویژه به میزان 1674 میلیارد تومان، پروژه های استانی به میزان 6200 میلیارد تومان و اعتبارات متفرقه ازجمله طرح آب‌های مرزی و طرح گرمسیری 1520 میلیارد تومان بوده است. با پرداخت این اعتبارات تعداد زیادی از طرح‌ها و پروژه‌های عمرانی ازجمله مصوبات سفرهای استانی رهبرمعظم انقلاب و رییس جمهور تا پایان سال به بهره برداری می‌رسند که منجربه جهش تولید و اشتغال و توسعه ملی و منطقه ای خواهد شد. براین اساس در راستای اهداف اقتصادمقاومتی، اعتبارات مصوب طرحهایی که امسال به بهره برداری می رسند به طور کامل تخصیص یافته است.  انتهای پیام/
 دستور وزیر کار برای رسیدگی سریع و حل مشکلات  فرد معترض , وزیر تعاون،کار و رفاه اجتماعی دستور پیگیری و حل سریع مشکل فردی را داد که روز گذشته قصد داشت با بالارفتن  از یکی از ساختمان های وزارت تعاون،کار و رفاه اجتماعی اقدام به اعتراض و خودکشی کند. , به گزارش خبرگزاری تسنیم، صبح دیروز یک فرد به دلیل مشکلات پیش آمده در حوزه کاری خود قصد داشت با بالارفتن  از یکی از ساختمان های وزارت تعاون،کار و رفاه اجتماعی اقدام به اعتراض و خود کشی کند که با حضور نیروی آتش نشانی و هوشیاری مسئولان وزارتخانه نجات یافت. محمد شریعتمداری وزیر تعاون،کار و رفاه اجتماعی به محض مطلع شدن از این موضوع دستور پیگیری و حل سریع مشکل فرد را صادر کرد. انتهای پیام/
 مهلت تسلیم همه اظهارنامه‌های مالیاتی ۲ ماه تمدید شد , رئیس کل سازمان امور مالیاتی زمان نهایی تسلیم اظهارنامه مالیاتی صاحبان مشاغل و اشخاص حقوقی را اعلام کرد. , به گزارش خبرگزاری تسنیم، امید علی پارسا با بیان زمان تسلیم اظهارنامه‌های مالیاتی سال 98 مودیان مالیاتی که تحت تاثیر مشکلات کسب و کار‌ها به دلیل شیوع کرونا تغییر کرده است، گفت: مهلت تسلیم همه اظهارنامه‌ها 2 ماه افزایش یافته است. رئیس کل سازمان امور مالیاتی تصریح کرد: صاحبان مشاغل به جای پایان خرداد ماه هر سال امسال تا پایان مرداد ماه و اشخاص حقوقی (شرکت‌ها) به جای پایان تیر ماه تا پایان شهریور ماه امسال فرصت دارند تا اظهارنامه‌های مالیاتی خود را تسلیم کنند. انتهای پیام/
 درآمد سرانه ایرانی‌‌ها در ۸ سال گذشته ۲.۵ میلیون تومان کم شد , منتخب مردم تهران در مجلس یازدهم گفت: در سال ۱۳۸۳, پنجاه و هفت میلیون ریال درآمد سرانه ایرانیان بود و تا سال ۱۳۹۰ افزایش داشت و به حدود ۷۵ میلیون ریال رسید و سپس این رقم کاهش یافت و در سال ۱۳۹۷ به ۵۳ و در سال ۱۳۹۸ به حدود ۵۰ میلیون ریال رسید. , به گزارش خبرگزاری تسنیم، سید احسان خاندوزی گفت: در سال 1383, پنجاه و هفت میلیون ریال درآمد سرانه ایرانیان بود و تا سال 1390 افزایش داشت و به حدود 75 میلیون ریال رسید و سپس این رقم کاهش یافت و در سال 1397 به 53 و در سال 1398 به حدود 50 میلیون ریال رسید. وی ادامه داد: در 15 سال گذشته به طور متوسط هر خانوار ایرانی درآمد کمتری پیدا کرده است. خاندوزی با بیان اینکه توزیع درآمد در گروه‌های مختلف، بسیار نابرابر شده است، افزود: نسبت دهک‌ها یعنی دهک دهم نسبت به دهک اول در کشور ما حدود 15 برابر است، در حالی که این شاخص در بسیاری از کشور‌ها حدود 10 و کمتر از آن است. وی اضافه کرد: این فاصله در کرانه‌های خیلی ثروتمند و خیلی فقیر، به 180 برابر افزایش می‌یابد. خاندوزی با اشاره به بخش‌هایی از پیام رهبر معظم انقلاب به مجلس جدید مبنی بر لزوم توجه به عدالت و معیشت مردم گفت: مجلس شورای اسلامی هدفگذاری درستی برای دولت در زمینه اهداف، انجام نمی‌دهد، چه در زمینه تورم و چه در زمینه شاخص‌های فقر و توزیع درآمد. منتخب مردم تهران در مجلس یازدهم شورای اسلامی گفت: مسئله شفافیت، یکی از مطالبات جدی جامعه و بسیار گره گشاست و اگر مردم نظارت کنند از نظارت همه دستگاه‌ها مؤثرتر است. خاندوزی افزود: تا زمانی که مسئله نظام مالیات در پیوند یارانه و حمایت‌های ما اصلاح نشود مسئله عدالت همچنان حل نشده باقی خواهد ماند. انتهای پیام/
 شمس‌الدین حسینی: مجلس دهم در جریان امور اقتصاد کشور نبود، باید سرجای خود برگردد , شمس الدین حسینی نماینده مجلس یازدهم گفت: مشکل فعلی این است که مجلس از رأس و در جریان امور بودن به ویژه در حوزه اقتصادی، خارج شده است و این موضوع را باید به سر جای خود برگردانیم. , به گزارش خبرگزاری تسنیم، سید شمس الدین حسینی در گفتگوی ویژه خبری با اشاره به اینکه مجلس یازدهم، نخستین مجلس از چله دوم انقلاب است افزود: پیام رهبر انقلاب مبنی بر لزوم ریل گذاری مجلس مهمترین نکته‌ای است که باید به آن توجه کنیم. وی با اشاره به از دست دادن رشد اقتصادی کشور در دهه اخیر گفت: درآمد سرانه ما در سال 1398 در مقایسه با سال 1390, بیست وهشت درصد کاهش داشت. در عدالت اقتصادی و توزیع درآمد‌ها یا همان ضریب جینی از 36 و نیم درصد در سال 1392 به 42 درصد فعلی رسیده ایم. حسینی با بیان اینکه برآیند این دو عامل، کاهش رفاه است، افزود: مهمترین عامل این موضوع، پایین بودن رشد و تولید است. منتخب مردم تنکابن، رامسر و عباس آباد در مجلس شورای اسلامی بر لزوم افزایش درآمد سرانه تأکید و اضافه کرد: باید در سیاست‌های حمایتی خود تجدید نظر کنیم. حسینی گفت: مجلس فقط دو ابزار قانونگذاری و نظارت را در اختیار دارد بنابراین نباید از مجلس همانند قوه مجریه توقع داشت. وی افزود: بر اساس قانون اساسی، بودجه، اصلاحیه و متمم آن باید توسط مجلس تصویب شود و این یکی از مهمترین ابزار‌های کشور‌های دموکراتیک است. حسینی اضافه کرد: مشکل فعلی این است که مجلس از رأس و در جریان امور بودن به ویژه در حوزه اقتصادی، خارج شده است و این موضوع را باید به سر جای خود برگردانیم. منتخب مردم تنکابن، رامسر و عباس آباد در مجلس شورای اسلامی گفت: برخی کشور‌ها در نظام تأمین مالی خود به نظام بانکی، اتکای بیشتر و برخی اتکای کمتر دارند. هر قدر بازار سرمایه کارآمدتر و عمق آن بیشتر باشد و در تأمین مالی و فعالیت‌های اقتصادی نقش بیشتر داشته باشد فعالان و بنگاه‌های اقتصادی کمتر به سراغ نظام بانکی می‌روند. حسینی با بیان اینکه به انحصارزدایی در اقتصاد کشورمان نیاز داریم، افزود: اگر نتوانیم در جا‌هایی انحصار را از بین ببریم به ناچار به نظام قیمت گذاری نیاز داریم. وی افزود: نظام توزیع رانتی ارز باید اصلاح شود. حسینی گفت: لازمه اصلاح ساختار بودجه این است که به بودجه به عنوان سند حکمرانی نگاه کنیم نه یک سند حسابداری. انتهای پیام/
 بررسی تولید برق از تونل‌های بادی در مرز مشترک با افغانستان , وزیر نیرو گفت: اکنون حدود ۹۰۰ مگاوات ظرفیت نصب شده در انرژی‌های تجدیدپذیر خورشیدی و بادی در کشور داریم. , به گزارش خبرگزاری تسنیم، رضا اردکانیان با اشاره به اینکه برنامه دولت توجه بیشتر به این حوزه است افزود: ظرفیت انرژی‌های تجدیدپذیر بالقوه در کشور به ویژه در بخش باد بسیار وسیع است و ما تونل‌های بادی مطالعه شده قابل ملاحظه‌ای در مناطق مختلف کشور داریم. وزیر نیرو گفت: یکی از این تونل‌های بادی در مرز مشترک با افغانستان است که سعی خواهیم کرد در قالب کمیسیون‌های همکاری مشترک اقتصادی مطالعات این منطقه را اجرایی کنیم. اردکانیان افزود: سال گذشته به دلیل تفاوتی که در نرخ ارز پیش آمد سرمایه گذاری‌ها در بخش انرژی‌های تجدیدپذیر اندکی با مشکلاتی مواجه شد. وی ابراز امیدواری کرد: با تسهیلاتی که امسال داده شده است به ویژه با ساز و کار‌هایی که در داخل وزارت نیرو ناظر بر همکاری نزدیک‌تر بخش‌های مختلف برق و انرژی با سازمان ساتبا به عنوان متولی این کار فراهم شده است این وزارتخانه بتواند تعهدات مالی خود را در قبال سرمایه گذاران اجرا کند تا اشتیاق بیشتری برای سرمایه گذاری در این بخش ایجاد شود. انتهای پیام/
 وراث چگونه سهام عدالت اموات را به نام بزنند؟ , مدیرعامل شرکت سپرده گذاری مرکزی گفت: سهام عدالت افراد متوفی به وراث تعلق می‌گیرد. , به گزارش خبرگزاری تسنیم، حسین فهیمی گفت: از 49 میلیون نفر مشمول سهام عدالت 2 میلیون و 500 هزار نفر فوت شدند که سهام عدالت بیش از 20 هزار نفر به وراث منتقل شد. وی افزود: وراث می‌توانند با مراجعه به سایت شرکت سپرده گذاری به صورت آنلاین از طریق میز خدمت، گواهی حصر وراثت را در سامانه بارگزاری کنند و شرکت سپرده گذاری بعد از استعلام مدارک، سهام عدالت را بین وراث تقسیم می‌کند. فهیمی بیان کرد: در جلسه روز گذشته شورای عالی بورس، مهلت انتخاب روش آزادسازی سهام عدالت تا 15 خرداد تمدید شد. وی ادامه داد: با توجه به اینکه امکان لغو تصمیم از روش مستقیم به غیرمستقیم وجود ندارد مشمولان این سهام در انتخاب این روش دقت کافی را داشته باشند. فهیمی ادامه داد: بیش از 3 هزار نقطه در کشور کار احراز هویت را انجام می‌دهند که علاوه بر بانک، کارگزاری‌ها و دفاتر پیشخوان امکان احراز هویت به صورت انلاین نیز فراهم شد و افراد با مراجعه به سایت سجام می‌توانند به صورت انلاین احراز هویت شوند. وی اظهار داشت: آزادسازی سهام عدالت از روز شنبه دهم خرداد جاری به مفهوم عام و گسترده آن یعنی امکان استیفای حقوق همه جانبه سهامداری همانند سایر سهامداران انجام خواهد شد و مشمولان سهام عدالت قادر خواهند بود تمامی حقوق و منافع مالکانه خود را به عنوان سهامدار اعمال کنند.   فهیمی ادامه داد: البته این به معنای درخواست یا تشویق برای فروش سهام نیست بلکه درخواست ما این است که این دارایی ارزشمند را در سبد دارایی خود نگهداری کنند، اما چنانچه قصد فروش این سهام را دارند، می‌توانند با دو روش سفارش یکجای فروش با اعطای اختیار به شبکه بانکی به شعب بانک‌ها مراجعه کنند و یا اینکه از روز دهم خردادماه جاری در دفاتر شرکت‌های کارگزاری حضور یابند و به انتخاب خود تا سقف 30 درصد از سهامشان را به فروش برسانند. انتهای پیام/
 راه‌اندازی پنجره واحد فیزیکی شروع کسب‌وکار در اتاق بازرگانی تهران از فردا , با همکاری وزارت امور اقتصادی و دارایی، اتاق بازرگانی تهران و سایر نهادها و سازمان‌های دولتی دخیل، «پنجره واحد فیزیکی شروع کسب‌وکار» از دهم خرداد ماه ۹۹ در اتاق تهران به طور رسمی راه‌اندازی می‌شود. , به گزارش خبرگزاری تسنیم، تلاش برای بهبود وضعیت کسب‌وکار در کشور از سال‌ها قبل جزو مطالبات اصلی بخش خصوصی بوده و در این راستا همواره تلاش کرده است تا با ارائه پیشنهادات کاربردی و نقدهای سازنده به سیاستگذار نشان دهد که چگونه می‌توان فضای کسب‌وکار را در مسیر بهبود قرار داد و شرایط را برای فعالان اقتصادی و سرمایه‌گذاران تسهیل کرد. وضعیت نامطلوب اقتصاد ایران در ارزیابی‌های بین‌المللی مانند گزارش انجام کسب‌وکار بانک جهانی نیز باعث شد تا سیاستگذار بیش از قبل نسبت به ضرورت برداشتن موانع و تسهیل شرایط به‌ویژه در مولفه شروع کسب‌وکار آگاه شود و به فکر اندیشیدن تدابیری برای این کار باشد. اگرچه اقدامات مناسبی چون تدوین و تصویب قانون بهبود مستمر فضای کسب‌وکار در اوایل دهه 1390 انجام گرفت اما عدم اجرایی شدن بخش عمده‌ای از این قانون خود به مشکل دیگری تبدیل شد. در نهایت مجدد تلاش‌های بخش خصوصی و همراهی دولت، به‌ویژه وزارت امور اقتصادی و دارایی و سازمان‌های زیربط و دخیل در صدور مجوز برای کسب‌وکار به یک نتیجه عملی رسید: «راه‌اندازی پنجره واحد فیزیکی شروع کسب‌وکار» اکنون بستر راه‌اندازی این پنجره در اتاق بازرگانی، صنایع، معادن و کشاورزی تهران مهیا شده است و از روز شنبه دهم خرداد ماه 1399 با حضور جمعی از مقامات بخش خصوصی و دولت از جمله وزیر اقتصاد، رئیس اتاق تهران، رئیس گروه بررسی‌های اقتصادی دفتر مقام معظم رهبری، روسای سازمان‌های تامین اجتماعی و ثبت شرکت‌ها، معاونان وزیر اقتصاد و ... به طور رسمی افتتاح می‌شود. این مراسم که با توجه به تداوم خطر همه‌گیری کرونا با رعایت اصول بهداشتی و حفظ فاصله‌گذاری اجتماعی انجام می‌شود به طور کامل و به صورت زنده از طریق سایت اتاق بازرگانی تهران و حساب رسمی اینستاگرام اتاق تهران پخش می‌شود. هم‌چنین شبکه ایران‌کالا نیز بخش‌هایی از این مراسم را به صورت زنده تحت پوشش قرار داده و پخش می‌کند. انتهای پیام/
 قطار باری در مسیر اسلام‌شهر ــ آپرین از ریل خارج شد , راه‌آهن جمهوری اسلامی ایران از خروج قطار مسیر اسلام‌شهر ــ آپرین خبر داد. , به گزارش گروه اقتصادی خبرگزاری تسنیم، راه‌آهن جمهوری اسلامی ایران اعلام کرد: دقایقی پیش تعدادی واگن فله‌بر قطار باری در بلاک اسلام‌شهر ــ آپرین از خط خارج شد.  به‌دنبال خروج از خط این قطار باری، همکاران و مأموران فنی راه‌آهن به محل، اعزام و در حال هدایت واگنها به‌روی خط و بازگشایی مسیر هستند.  این خط، محل تردد قطارهای باری است و خللی در تردد سایر قطارها ایجاد نشده است. انتهای پیام/+  
 یارانه معیشتی خرداد فردا واریز می‌شود , یارانه معیشتی خرداد ساعت ۲۴ فردا (۱۰ خردادماه) به حساب سرپرستان خانوار‌ واریز می‌شود. , به گزارش خبرگزاری تسنیم، هفتمین مرحله یارانه معیشتی فردا شب (10 خردادماه) ساعت 24 به حساب سرپرستان خانوار‌ واریز می‌شود. همانند دوره های قبل خانواده یک نفره 55 هزار تومان، خانواده دو نفره 103 هزار تومان، خانواده سه نفره 138 هزار تومان، خانواده 4 نفره 172 هزار تومان و خانواده پنج نفره و بیشتر 205 هزار تومان یارانه معیشتی دریافت می‌کند. انتهای پیام/
 دارندگان سهام عدالت کارت اعتباری می‌گیرند , نایب رئیس اتاق بازرگانی ایران اعلام کرد از هفته بعد با حمایت و موافقت دولت و بانک مرکزی، کارت اعتباری در اختیار دارندگان سهام عدالت قرار می‌گیرد. , به گزارش خبرنگار اقتصادی خبرگزاری تسنیم، حسین سلاح‌ورزی، نایب رئیس اتاق بازرگانی، صنایع، معادن و کشاورزی ایران در صفحه شخصی خود در فضای مجازی نوشت: از هفته بعد با حمایت و موافقت دولت و بانک مرکزی، کارت اعتباری در اختیار دارندگان سهام عدالت قرار می‌گیرد. با این تصمیم سهامداران مجبور به فروش زودهنگام سهام با ارزش خود نیستند و بورس هم از تلاطم و نوسان در امان می ماند.    انتهای پیام/
 نفتکش ایرانی فاکسون به ونزوئلا رسید , فرماندهان و کارکنان نفتکش‌های ایرانی که عملیات انتقال فرآورده‎های نفتی به ونزوئلا را انجام می‌دهند با تلاش و روحیه بالا و بدون وقفه در حال اجرای فعالیت‌های برنامه‌ریزی شده هستند. , به گزارش خبرگزاری تسنیم به نقل از نورنیوز، نفتکش چهارم از ناوگان 5 فروندی حامل سوخت جمهوری اسلامی ایران به مقصد ونزوئلا در بندر مقصد مستقر شده است. بنابر اعلام کاپیتان سومین نفتکش ایرانی به نام «فاکسون»، این نفتکش حدود ساعت 20:00 به وقت محلی مورخ 27 می به محل اسکورت وارد شد و سپس تحت اسکورت نیروی دریایی ونزوئلا به سمت بندر مقصد حرکت کرد. مقصد این نفتکش که در ابتدا بندر «Amuay» بود، به بندر «Puerto de Guaragoao» تغییر یافت و حدود ساعت 1:30 بامداد امروز جمعه 29 می به وقت ایران (17:00 روز 28 می به وقت محلی) وارد این بندر شده است. همچنین نفتکش دوم به نام «فارست» در بندر «Punta Cardin» مشغول تخلیه محموله است و زمان حدودی پایان عملیات تخلیه، امروز جمعه مورخ 29 می خواهد بود. در همین حال؛ بنابر اعلام کاپیتان سردشتی مدیر عامل شرکت ملی نفتکش، پرسنل حاضر در این عملیات بزرگ با روحیه‌ای بسیار بالا در حال انجام وظیفه بوده و تحت تاثیر واکنش‌های مثبت مردم و مسئولین کشور با عزمی راسخ کار خود را ادامه می‌دهند. انتهای پیام/
 ترکیه از رقبای اقتصادی خود پیشی گرفت , ترکیه به لطف افزایش شدید مصرف داخلی قبل از تعطیلی‌های ناشی از شیوع کرونا، یکی از سریعترین روندهای صعودی اقتصاد را در بازارهای دنیا در دوره سه ماهه نخست سال جاری میلادی ثبت کرد. , به گزارش خبرگزاری تسنیم به نقل از بلومبرگ، ترکیه به لطف افزایش شدید مصرف داخلی قبل از تعطیلی‌های ناشی از شیوع کرونا، یکی از سریعترین روندهای صعودی اقتصاد را در بازارهای دنیا در دوره سه ماهه نخست سال جاری میلادی ثبت کرد. تولید ناخالص داخلی ترکیه در سه ماهه اول 2020 نسبت به همین دوره در سال قبل 4.5 درصد رشد داشته است. تولید ناخالص داخلی این کشور در سه ماه پایانی سال 2019 نیز 6 درصد افزایش داشت. بنا بر این گزراش، میانگین 24 رقم پیش بینی شده برای رشد تولید ناخالص داخلی این کشور در یک نظرسنجی بلومبرگ 4.9 درصد بوده است. براساس آمار و ارقام منتشر شده در روز جمعه، اقتصاد ترکیه بر اساس بررسی فصلی و مقایسه روزهای کاری 0.6 درصد رشد داشته است. با گذشت بیش از یک سال از دوره کوتاه رکود اقتصادی در ترکیه و تزریق بسته محرک مالی، ترکیه از کشورهایی مانند اندونزی، روسیه، لهستان و مکزیک پیشی گرفته است چرا که اعطای اعتبار ارزان قیمت در این کشور باعث افزایش هزینه‌های مصرف کننده داخلی شده است که به طور سنتی بزرگترین محرک رشد اقتصادی محسوب می‌شود. رشد اقتصادی ترکیه در دوره سه ماهه اول سال جاری میلادی به هزینه‌های دولت و مصرف خانوار در این کشور مربوط می‌شود که نسبت به سال گذشته به ترتیب 6.2 و 5.1 درصد رشد داشته است. انتهای پیام/
 قیمت میوه‌های نوبرانه اعلام شد + جدول , نرخ عمده فروشی محصولات کشاورزی نوبرانه در میدان مرکزی میوه و تره بار تهران اعلام شد، این نرخ‌ها ملاک قیمت‌گذاری انواع میوه و صیفی با در نظر گرفتن سود خرده فروشی در سطح شهر است. , به گزارش خبرنگار اقتصادی خبرگزاری تسنیم نرخ عمده فروشی انواع میوه، سبزی و صیفی برای فروش در میدان مرکزی میوه و تره بار تهران اعلام شد. این نرخ ها ملاک قیمت گذاری انواع میوه و سبزی در خرده فروشی های سطح شهر است. بر اساس اعلام اتحادیه فروشندگان میوه و سبزی تهران، خرده فروشان سطح شهر می‌توانند این محصولات را با 30 درصد افزایش قیمت در مقایسه با نرخ عمده فروشی عرضه کنند. در لیست جدید قیمت میوه های میدان میوه و تره بار نرخ  میوه های نوبرانه و جدید الورود به بازار نیز اعلام شده است به طوری که هر کیلوگرم زرد آلو شیراز 20 تا 33 هزار تومان، زرد آلود کاشان 10 تا 18 هزار تومان، طالبی 4 تا 8 هزار تومان، کنگر 7 تا 14 هزار تومان و برگ مو 8 تا 17 هزار تومان به فروش می رسد. قیمت میوه های میوه های پر مصرف در زمان کرونا نیز کماکان بالا است به طوری که قیمت هر کیلوگرم لیمو شیرین 9 تا 15 هزار تومان و لیمو ترش 10 تا 15 هزار تومان اعلام شده اما بر اساس اعلام اتحادیه فروشاندگان میوه و سبزی تهران نرخ واقعی این محصولات در میدان مرکزی بیشتر از این قیمت ها است.      انتهای پیام/
 شرکت هواپیمایی کویت کارکنان خارجی خود را اخراج می‌کند , شرکت هواپیمایی کویت ایرویز قرار است ۲۵ درصد از نیروی کار خود را اخراج کند که همگی آن‌ها کارکنان خارجی این شرکت هستند. , به گزارش خبرگزاری تسنیم، بر اساس اعلام رسانه‌های داخلی کویت، شرکت هواپیمایی کویت ایرویز قرار است 25 درصد از نیروی کار خود را اخراج کند که همگی آن‌ها کارکنان خارجی این شرکت هستند. روزنامه محلی القبس در گزارشی اعلام کرد که شرکت دولتی کویت ایرویز قصد دارد 1500 کارمند را اخراج کند. این روزنامه می‌گوید، کارمندانی که خود یا همسرشان تابعیت کویتی دارند یا تبعه سایر کشورهای عضو شورای همکاری خلیج فارس هستند، مشمول این برنامه تعدیل نیرو قرار نمی‌گیرند. بر اساس این گزارش، خطوط هوایی در سراسر جهان به اخراج کارکنان خود متوسل شده اند، زیرا ویروس جدید کرونا ضربه سنگینی به صنعت حمل و نقل هوایی وارد کرده است. اوایل ماه جاری میلادی، شرکت قطر ایرویز در بحبوحه سقوط تقاضا برای سفرهای هوایی درپی شیوع ویروس کرونا، به کارکنان خود نسبت به تعدیل نیروی «اساسی» هشدار داد. انجمن بین المللی حمل و نقل هوایی ماه گذشته هشدار داد که ترافیک هوایی در خاورمیانه و شمال آفریقا امسال بیش از 50 درصد کاهش می‌یابد. انتهای پیام/
 ضرب‌الاجل روحانی به وزیر نیرو:‌ تا پایان خرداد مشکل آب غیزانیه را حل کنید , رئیس‌جمهور به وزیر نیرو دستور داد حل کامل و سریع مشکل آب منطقه غیزانیه اهواز را شخصاً به‌صورت مستمر پیگیری کند تا نهایتاً تا انتهای خرداد ماه به حل قطعی مشکل منجر شود. , به گزارش حوزه دولت خبرگزاری تسنیم، حجت الاسلام حسن روحانی امروز جمعه در گفت‌و‌گوی تلفنی با وزیر نیرو، با اشاره به گزارش وزیر درخصوص برنامه‌ریزی برای افتتاح 250 طرح در این حوزه به‌ارزش 50 هزار میلیارد تومان در سراسر کشور با قدردانی از تلاش‌های انجام‌شده از سوی وزارت نیرو درمورد طرح‌های آب و برق کشور، بر برنامه‌ریزی برای سرعت عمل بیشتر در به بهره‌برداری رسیدن این پروژه‌ها را مورد تأکید قرار داد. رئیس جمهوربا یادآوری دستورات قبلی که از لحظه بروز مشکل آب برای مردم منطقه غیزانیه اهواز وزیر نیرو و استاندار خوزستان داده شده بود بار دیگر به وزیر نیرو دستور داد حل کامل و سریع مشکل آب منطقه غیزانیه اهواز را شخصاً به‌صورت مستمر پیگیری کند تا نهایتاً تا انتهای خرداد ماه به حل قطعی مشکل منجر شود و برنامه‌ریزی‌ها به‌گونه‌ای باشد که در آینده شاهد بروز چنین مشکلاتی در زمینه تأمین آب آشامیدنی در هیچ نقطه‌ای از کشور به‌ویژه خوزستان نباشیم. انتهای پیام/+
 انگلیس در یک ماه ۱۹۷ دستگاه خودرو تولید کرد , بر اساس اعلام انجمن تولید کنندگان و معامله‌گران خودرو در بریتانیا، درپی تعطیلی‌های ناشی از شیوع کرونا فقط ۱۹۷ خودرو در ماه آوریل در انگلیس تولید شده است. , به گزارش خبرگزاری تسنیم به نقل از شبکه خبری سی‌ان‌بی‌سی، براساس اعلام انجمن تولید کنندگان و معامله گران خودرو در بریتانیا، امسال تولید خودرو در این کشور احتمالاً به پایین‌ترین سطح در دهه‌های اخیر برسد. به گفته این انجمن، فقط 197 خودرو در ماه آوریل در انگلیس تولید شده است که در مقایسه با 71 هزار خودرویی که در همین ماه در سال 2019 ساخته شده است رقم بسیار پایینی را نشان می‌دهد. تولید خودرو در این کشور از ابتدای سال جاری میلادی تا کنون بیش از یک چهارم کاهش یافته است. تاکنون تنها برخی از کارخانه‌های خودروسازی در انگلیس بازگشایی شده است. بزرگترین مجموعه اتومبیل‌سازی در این کشور یعنی کارخانه ساندرلند نیسان قرار نیست تولید را تا ماه آینده از سر بگیرد. مایک هاوز، رئیس اجرایی انجمن تولید کنندگان و معامله گران خودرو گفت: دولت باید با ما همکاری کند تا بهبود این بخش قوی اقتصاد را تسریع کرده و سرمایه‌گذاری را افزایش دهد تا از مشاغل حفاظت شود. طبق پیش بینی انجام شده توسط موسسه تحلیل خودرو، تولید سالانه این محصول در انگلستان ممکن است تقریباً تا 870 هزار خودرو کاهش یابد یعنی خیلی کمتر از حدود یک میلیون خودورویی که در طول بحران مالی سال 2009 تولید شد. پیش از آن، آخرین کاهش تولید مربوط به اوایل دهه 1980 می‌شود که این رقم به زیر یک میلیون سقوط کرد. براساس پیش بینی ها، اقتصاد انگلیس امسال ممکن است 13 درصد کوچک شود و وارد عمیق‌ترین رکود خود در سه قرن اخیر شود و دو میلیون نفر نیز شغل خود را از دست بدهند. انتهای پیام/
 خلاء های قانونی در نصب پلاک/ خریداران خودروهای صفر دقت کنند , معاون وزیر صمت گفت: پیش از ابلاغ دستورات جدید، الزامی به نصب پلاک در زمان تحویل خودرو از شرکت های خودروسازی نبود و همین موضوع عاملی شد تا کسانی که قصد نگهداری و حتی دپوی خودروها را داشتند، از نصب پلاک بر روی خودروها ممانعت کنند. , عباس تابش در گفت‌وگو با خبرنگار اقتصادی خبرگزاری تسنیم، در خصوص اظهارات اخیر پلیس تهران مبنی بر اینکه تمام خودروهای دپو شده ای که در این چند روز توسط پلیس تهران امنیت اقتصادی خودروهای کشف شده اند فاقد شماره گذاری و پلاک بوده اند، اظهار داشت: پیش از ابلاغ دستورات جدید الزامی به نصب پلاک در زمان تحویل خودرو توسط شرکت های خودروسازی نبود و همین موضوع عاملی شد تا کسانی که قصد نگهداری و حتی دپوی خودروها را داشتند از نصب پلاک بر روی خودروها ممانعت کرده و با نگهداری آنها خواستار فروش خودروها در ماه‌های آینده بودند. وی با اعلام اینکه بر اساس تصمیمات جدید از سوم خردادماه هیچ خودرویی بدون نصب پلاک نباید از شرکت های خودروسازی خارج شود، افزود: در بخش شماره‌گذاری نیز مقرر شده تا پلیس راهنمایی اقدامات لازم را برای ایجاد زیرساخت ها را فراهم نماید به نحوی که در استان‌های مختلف زیرساخت های لازم در محل شماره‌گذاری خودروها فراهم خواهد آمد. البته برای رفع تمام مشکلات در شماره‌گذاری خودروها ما تا دوازدهم خرداد ماه به پلیس راهور مهلت داده‌ایم. رئیس سازمان حمایت با تاکید بر اینکه قرار شده خودروهای احتکار شده نخست از طریق مالکین با قیمت درب کارخانه به فروش برسند، گفت:  اگر مالک از این اقدام خودداری کرد، براساس قانون خودروها با قیمت کارخانه به فروش خواهند رسید. وی با اشاره به اینکه ممکن است در برخی از استان‌ها بحث شماره‌گذاری تعداد محدودی از خودروها به لحاظ محیط زیست با مشکلاتی همراه باشد، تصریح کرد: تعداد این خودروها بسیار کم است اما درصدد هستیم با اجرای زیرساخت های مناسب مشکل این دست از خودروها را نیز برطرف نماییم. وی اضافه کرد: خریداران خودرو در زمان خرید خودروهای صفر باید بدانند اگر 3 ماه از تحویل خودرو گذشته و مورد استفاده قرار نگرفته باشد شامل خدمات پس از فروش نیست.  انتهای پیام/
 شرکت رزنفت روسیه کاهش تولید نفت را دردناک توصیف می‌کند , شرکت رزنفت روسیه نفت خام کافی در اختیار ندارد تا به خریداران دارای قراردادهای بلند مدت خود تحویل دهد و مجبور است ارسال محموله‌های نفتی به خریداران بزرگ خود مثل گلنکور و ترافیگورا را علیرغم تقاضای خوب، پایین بیاورد. ,  به گزارش خبرگزاری تسنیم به نقل از رویترز، شرکت رزنفت روسیه نفت خام کافی در اختیار ندارد تا به خریداران دارای قراردادهای بلند مدت خود تحویل دهد.  به گفته دو منبع آگاه، شرکت رز نفت به وزارت انرژی این کشور اعلام کرده ادامه کاهش تولید تا پایان سال جاری میلادی سخت خواهد بود. این شرکت باید ارسال محموله‌های نفتی به خریداران بزرگ خود مثل گلنکور و ترافیگورا را علیرغم تقاضای خوب، پایین بیاورد.  ایگور سچین، مدیرعامل رز نفت طی بیانیه ای اعلام کرد:«  شکی وجود ندارد که رزنفت علی رغم کاهش تولید طبق قرارداد اوپک پلاس، به قراردادهای عرضه نفت خود با همتایان خارجی و روسی به شدت متعهد خواهد بود».  رئیس جمهور ولادمیر پوتین که تصمیم‌گیرنده اصلی در سیاست نفتی روسیه است، در روز چهارشنبه با محمد بن سلمان، ولیعهد عربستان در مورد همکاری نزدیک در کاهش تولید طبق قراردادی که در آوریل بسته شده گفتگو کرد. هدف از این قرارداد متعادل کردن بازار نفت در شرایط همه‌گیری ویروس کروناست.  عربستان سعودی پیشنهاد تمدید قرارداد کاهش تولید را تا ماه دسامبر داده است.  به گفته یکی از منابع آشنا با عملیات های رزنفت:« رزنفت با مشکل مواجه شده است. آنها باید نفت در اختیار پالایشگاه ها و خریداران بلندمدت خود قرار دهند و هیچ منبعی ندارند». رزنفت که تحت مدیریت ایگور سچین، یکی از متحدان نزدیک پوتین قرار دارد، مدت ها مخالف کاهش تولید همگام با اوپک بود ولی طبق دستور رئیس جمهور که خواستار همکاری های عمیق سیاسی با خاورمیانه است این قرارداد را قبول کرد.  این شرکت که بیشتر قراردادها با خریدارانش بلندمدت است، تا حالا 17 درصد تولید خود را در ماه مه نسبت به آوریل کاهش داده است.  شرکت رزنفت در ماه ژوئن 800 هزار تن نفت در هشت محموله از بنادر بالتیک صادر میکند. صادرات این کشور در آوریل 27 محموله و در ماه مه 13 محموله بوده است. این در شرایطی است که تقاضای نفت در اروپا افزایش یافته و ارزش نفت خام اورال روسیه بالا رفته است. گلنکور که یک قرارداد 5 ساله با رزنفت دارد، دو محموله از نفت بالتیک را در ژوئن دریافت میکند در حالی که در آوریل 8 محموله گرفته بود. ترافیگورا هم تنها یک محموله دریافت می‌کند. این شرکت در ماه قبل 10 محموله دریافتی داشت.  انتهای پیام/157
 کرونا ۹۵ درصد مسافر جابجا شده ریلی را کاهش داد/کاهش ۸۰ درصدی اعزام و پذیریش مسافر در فرودگاه‌ها , مرکز پژوهش‌های مجلس در گزارشی با اشاره به تاثیر عمیق شیوع ویروس کرونا بر بخش حمل ونقل کشور، راهکارهایی را برای گذر از این دوران پیشنهاد کرده است. , به گزارش خبرنگار اقتصادی خبرگزاری تسنیم، مرکز پژوهش‌های مجلس در گزارشی به بررسی ابعاد آثار ویروس کرونا بر بخش حمل و نقل در کشور پرداخته است. در بخشی از این گزارش آمده است؛ آثار شیوع ویروس کرونا بر بخش های مختلف حمل ونقل در ایران با تمرکز بر حمل ونقل شهری و جاده ای (برون شهری) مورد بررسی قرار گرفت. براساس داده های موجود می توان مهم ترین آثار بحران کرونا بر بخش حمل ونقل را در چند دسته کلی مطرح کرد: 1. مسائل مربوط به ادامه فعالیت حمل ونقل همگانی و رعایت همزمان پروتکل های بهداشتی ازجمله فاصله گذاری اجتماعی که چالش اصلی پیش رو به حساب می آید. 2. کاهش تقاضای حمل ونقل که کاهش درآمد بخش دولتی، شهرداری ها و بخش خصوصی مانند کاهش درآمد عوارضی ها، امداد خودروها، مجتمع های رفاهی بین راهی، جایگاه داران سوخت، کاهش درآمد از جرائم راهنمایی و رانندگی و کاهش درآمد بخش حمل ونقل عمومی از یک طرف و افزایش هزینه هایی مانند استفاده از مواد ضدعفونی کننده، پایش سلامت کارکنان و افزایش حجم ارایه خدمات به ویژه برای شهرداریهای کلانشهرها را به دنبال داشته است. با ادامه دوره شیوع بیماری و طولانی شدن آن، مسئله کاهش درآمد و افزایش هزینه ها همچنان ادامه خواهند داشت. 3. چالش اشتغال بخش حمل ونقل اعم از رانندگان و کارکنان و بروز مشکلات معیشتی برای رانندگان، متضرر شدن شرکت های حمل ونقل، مشکلات برای پیمانکاران و ... 4. پیش بینی آثار منفی بر کل اقتصاد ایران در صورت طولانی شدن تعطیلی و کاهش فعالیت های اقتصادی با توجه به سهم بالا و قابل توجه بخش حمل ونقل در کاهش ستانده کل اقتصاد (تولید کل) 5.آثار مثبت در بخش حمل نقل: علی رغم چالش های پیش آمده، فرصت هایی نیز برای بخش حمل ونقل ایجاد شده است که ازجمله آنها می توان به کاهش مصرف سوخت، کاهش تصادفات رانندگی، فرصت برای اصلاح ساختارهای معیوب بخش حمل ونقل و اجرای اقدام هایی مانند توزیع ساعات کاری مشاغل، استفاده از سرویس ویژه، و به طور کلی کاهش سفرهای روزانه اشاره کرد. برای کاهش تبعات کرونا، راهکارها و اقداماتی با ملاحظات مختلف از جمله این‌که بتوانند در دوره 6 ماه تا یک سال کارایی داشته باشند به شرح زیر پیشنهاد می شود؛ 1. اقدامات فیزیکی مانند ضدعفونی وسایل نقلیه عمومی، نظارت بر نیروی کار، فاصله گذاری اجتماعی (مانند نشانه گذاری صندلی ها، محل ایستادن و صف خریداری بلیت اتوبوس و مترو) و اقدامات آموزشی و فرهنگ سازی، مجموعه ای از اقدامات فوری هستند که انجام آنها در دوران شیوع بیماری، دائمی بوده و تا پایان دوران شیوع بیماری، همواره باید انجام شوند. 2. حمل ونقل شهری: چالش اصلی، پاسخگویی همزمان به تقاضای حمل ونقل، در اثر از سرگیری تدریجی فعالیت های روزانه، و رعایت فاصله گذاری اجتماعی است. در این راستا، دو مسئله جدی در کلان شهرها، اولاً نحوه ادامه فعالیت حمل ونقل همگانی در شهر و ثانیاً دسترسی حومه ای به کلان شهرهاست. در این زمینه پیشنهادهایی به شرح زیر مطرح می شود: *توزیع ساعات کاری مشاغل که راهکاری کم هزینه و امکانپذیر است. *طراحی سرویس ویژه با رعایت فاصله گذاری لازم است. با توجه به الزام کارکنان دولت برای حاضر شدن در سر کارها، می توان در گام اول، راه اندازی سرویس ویژه برای کارکنان دولت را آغاز کرد و در ادامه آن را برای استفاده عموم نیز توسعه داد. * فعالیت خطوط مترو یک چالش جدی است. تعطیلی کل یا حتی برخی از خطوط برای طولانی مدت ممکن نیست. اما شاید بتوان به تعطیلی برخی ایستگاه ها و ایستگاه های تبادلی فکر نمود. کاهش مطلوبیت از طریق کاهش خدمات (مثل تعطیلی برخی ایستگاه ها) در میان مدت ممکن است کارا باشد. *در خطوط اتوبوسرانی پرتقاضا (شامل خطوط BRT و سایر خطوط)، امکان تعطیلی کل یا حتی برخی خطوط برای طولانی مدت وجود ندارد. اضافه کردن ناوگان باید در دستور کار قرار گیرد. امکان تعطیلی خطوط کم تقاضا و استفاده از ناوگان آن و نیز استفاده از ناوگان آزاد بخش خصوصی برای سرویس دهی با فاصله گذاری اجتماعی می تواند مورد توجه قرار گیرد. *لغو کوتاه مدت طرح های ترافیکی و بازنگری در این طرح ها در بلند مدت با توجه به شرایط تأمین ظرفیت حمل ونقل عمومی با رعایت فاصله گذاری پیشنهاد می شود. 3. در شهرهای کوچک و خارج از محدوده کلان شهری، توسعه شیوه های پیاده روی و دوچرخه سواری و به طور کلی آموزش و توصیه به کاهش سفرهای روزانه مورد تأکید بیشتری است. 4. حمل ونقل جاده ای: مسئله اصلی کاهش تقاضای سفرهای بین شهری و متضرر شدن شرکت های حمل ونقل است. استفاده از حمایت های مالی دولت و در عین حال ارائه خدمت ازسوی ناوگان برون شهری برای کوتاه مدت و میان مدت به خصوص برای پاسخگویی به سفرهای حومه ای پیشنهاد می شود. به طور کلی، مطالعه مسائل و راهکارهای این بخش همچنان جای تأمل بیشتری دارد. 5. حمایت های مالی دولت از بخش های آسیب دیده در بازه زمانی شیوع بیماری، امری لازم است اما باید توجه داشت که با توجه به محدود شدن شدید منابع مالی دولت به دلایلی مانند مسائل اقتصاد جهانی، تحریم ها، کاهش قیمت نفت، آثار اقتصادی بحران کرونا، تبعاً باید به کاهش هزینه های سنگین از جمله به تعویق افتادن توسعه آزادراه ها، احداث خطوط مترو و ابرپروژه های شهر توجه نمود.6. انجام فراخوان و مذاکره با بخش خصوصی و کمک گرفتن از بخش خصوصی به ویژه استارت آپ های دارای راهکار باید مورد توجه باشد. 7. در بلند مدت باید به برنامه ریزی کاربری زمین و کاهش وابستگی به سفرهای طولانی آونگی توجه شود. مدت اعتبار پیشنهادهای فوق، بسته به میزان طولانی شدن دوران شیوع بیماری متفاوت است که توضیحات مفصل تری در این خصوص در متن گزارش (فصل چهارم) ارائه شده است. به طور کلی، راهکارهای پیشنهاد شده، تنها یک فهرست اولیه است که جزئیات هر یک نیاز به بررسی و مطالعه بیشتر و دقیق تری دارد. باید توجه کرد که اپیدمی کووید-19 پدیده پیچیده ای است که سرنوشت و روند گسترش آن به سادگی قابل پیش بینی نبوده و برای ارزیابی دقیق تأثیر ویروس کرونا بر اقتصاد و به طور خاص بخش حمل ونقل، نیاز به اطلاعات زیادی وجود دارد که به دلیل نوپدید بودن این ویروس هنوز داده های لازم تولید نشده است. از این رو، رصد مسائل و چالش ها و نیز راهکاریابی و ارزیابی آنها باید به طور دائم مورد توجه باشند. درنتیجه، ادامه پژوهش درخصوص آثار کرونا بر بخش حمل ونقل پیشنهاد می شود. همچنین، باید توجه کرد که در این گزارش، اثر حمل ونقل بر شیوع کرونا مورد بررسی قرار نگرفته است که این موضوع نیز قابل بررسی است. گزارش کامل مرکز پژوهش‌های مجلس را از اینجا بخوانید. انتهای پیام/
 دارایی واقعی سهام عدالت خود را ببینید , سامانه استعلام و آزادسازی سهام عدالت از امروز راه‌اندازی شد. , به گزارش خبرنگار اقتصادی خبرگزاری تسنیم، شرکت سپرده گذاری مرکزی اوراق بهادار و تسویه وجوه، سامانه استعلام و آزادسازی سهام عدالت را راه‌اندازی کرد. مشمولان سهام عدالت با مراجعه به آدرس اینترنتی sahamedalat.ir با انتخاب گزینه مشاهده دارایی سهام عدالت می‌توانند جزئیات دارایی واقعی سهام عدالت خود را به‌تفکیک شرکتهای بورسی و تعداد و ارزش هر سهم مشاهده کنند؛ اینجا کلیک کنید  بر این اساس، برخی افرادی که ارزش اسمی سهام عدالت آنها عدد 532 هزار تومان است، طی روز جاری یعنی 9 خرداد 99، ارزش واقعی سهام عدالت آنها در بیش از 36 شرکت بالای 8 میلیون و 312 هزار تومان است. البته به‌دلیل اینکه ممکن است افرادی با همین میزان ارزش اسمی سهام عدالت، سهم‌های متفاوتی از شرکتهای دیگر بورسی را داشته باشند، جمع ارزش واقعی سهام عدالت آنها رقم دیگری باشد. در سایت سهام عدالت نوشته شده است: "این درگاه به‌منظور مشاهده اطلاعات صورت وضعیت دارایی سهام عدالت برای سهامدارانی که قبلاً روش سهامداری مستقیم را انتخاب نموده‌اند، توسط شرکت سپرده‌گذاری مرکزی اوراق بهادار و تسویه وجوه طراحی شده است. لازم به توضیح است که جهت ثبت سفارش فروش سهام می‌توانید به بانک‌های عامل مراجعه فرمایید و یا در صورت تمایل از طریق کارگزاری‌های فعال بازار سرمایه مطابق با شرایط مصوب اقدام فرمایید."   انتهای پیام/+
 فروش ۳۰ درصدی سهام عدالت در بانک‌ها چقدر می‌شود؟ , با توجه به فراهم آمدن شرایط فروش ۳۰ درصدی سهام عدالت از طریق بانک‌ها، سهامدارانی که ارزش اسمی سهام آنها یک میلیون تومان است بیش از ۵ میلیون تومان و مشمولانی که ارزش اسمی سهام آنها ۵۰۰ هزار تومان است، بیش از ۲.۶ میلیون تومان دریافت می‌کنند. , به گزارش خبرنگار اقتصادی خبرگزاری تسنیم، تعداد شرکت‌های حاضر در پرتفوی سهام عدالت 49 شرکت هستند که ارزش مقطع واگذاری آنها 266 هزار و 363 میلیارد ریال است. بر این اساس با توجه به تورم اقتصادی و در پی آن رشد شاخص و افزایش قیمت سهام شرکت‌ها در بازار سرمایه، ارزش روز پرتفوی بیش از 49 میلیون مشمول سهام عدالت افزایش یافته و در حال حاضر به 4704 هزار و 738 میلیارد ریال رسیده است. در این خصوص نگاهی به پرتفوی سهام عدالت نشان می‌دهد از 49 شرکت حاضر در این سبد تعداد 36 شرکت بورسی هستند که ارزش مقطع واگذاری آنها 227 هزار و 825 میلیارد ریال می‌باشد و ارزش روز آنها به 4668هزار و 773میلیارد ریال افزایش یافته است. بعلاوه این که در این پرتفوی، 13 شرکت غیربورسی نیز حضور دارند که ارزش مقطع واگذاری آنها 35هزار و 965میلیارد ریال و ارزش روز آنها همین مبلغ برآورد شده است. با توجه به آمار و رقم‌های ارائه شده در حال حاضر ارزش روز سهام عدالت هر یک از مشمولان بیش از 17.4 برابر شده است. به عنوان مثال ارزش روز سهام عدالت فردی که ارزش اسمی سهام عدالت وی یک میلیون تومان است در حال حاضر 17 میلیون و 400 هزار تومان می‌باشد و شخصی هم که ارزش اسمی سهام عدالت وی 500 هزار تومان بوده، در حال حاضر صاحب 8 میلیون و 700 هزار تومان سهام عدالت است. نکته قابل توجه در زمینه ارزش روز سهام عدالت مشمولان این است که با توجه به نوسانات بازار سرمایه، ارزش روز سهام هر یک از مشمولان تغییر یافته و افزایش و کاهش می‌یابد. بر این اساس با توجه به فراهم آمدن شرایط فروش 30 درصدی سهام عدالت به صورت وکالتی از طریق بانک‌ها، سهامدارانی که ارزش اسمی سهام عدالت آنها یک میلیون تومان است حدود 5 میلیون و 220 هزار تومان و مشمولانی که ارزش اسمی سهام عدالت آنها 500 هزار تومان است، مبلغ 2 میلیون و 610 هزار تومان از طریق بانک‌ها دریافت خواهد کرد. انتهای پیام/
 کاهش هزینه سوخت خودروهای عمومی با مصرف CNG به جای بنزین+جدول , صرفه‌جویی قابل توجهی در هزینه های سوخت مالکان خودروهای عمومی (وانت بارها و تاکسی‌ها) با جایگزینی سوخت CNG به جای بنزین صورت می گیرد. , به گزارش خبرنگار اقتصادی خبرگزاری تسنیم، شورای اقتصاد در جلسه فوق‌العاده روز دوشنبه ١١ آذرماه 1398 بنا بر پیشنهاد مشترک وزارت نفت و سازمان برنامه و بودجه با هدف حمایت و کاهش هزینه‌های حمل و نقل عمومی و بهبود هوای شهرها، به استناد ماده ١٢ قانون رفع موانع تولید، مصوبه ای با عنوان «حمایت از تولید و تبدیل کارخانه ای و کارگاهی یک میلیون و 460 هزار دستگاه خودروی تاکسی، ون (تاکسی)، وانت و مسافربر شخصی بنزینی به CNGسوز» را تصویب کرد. بر اساس این مصوبه، قرار است که یک میلیون و 464 هزار خودرو به صورت رایگان دوگانه‌سوز شوند. 24 اردیبهشت ماه سال جاری نیز با راه‌اندازی رسمی سایت gcr.niopdc.ir، ثبت نام تبدیل رایگان تاکسی ها و وانت بارهای بنزین سوز به دوگانه سوز آغاز شد. دارندگان تاکسی ها و وانت بارهای بنزین سوز می توانند با مراجعه به این سامانه، نسبت به ثبت نام تبدیل به خودروی دوگانه سوز اقدام کنند و با وجود آنکه برای هر خودرو حدود 5 میلیون تومان هزینه تبدیل وجود دارد، این هزینه از مالکان خودرو دریافت نشده و این ثبت نام و تبدیل از حالت بنزین سوز به دوگانه سوز، کاملا رایگان خواهد بود. یکی از مزیت این طرح، علاوه بر رایگان بودن تبدیل خودروهای بنزین سوز به دوگانه سوز، صرفه‌جویی قابل توجهی است که در هزینه های سوخت مالکان خودروهای عمومی (وانت بارها و تاکسی‌ها) با جایگزینی سوخت CNG به جای بنزین صورت می گیرد. اگر مصرف روزانه متوسط 20 لیتری بنزین را برای هر خودروی وانت بار بین شهری و درون شهری و 20 لیتر برای خودروی سواری عمومی در نظر بگیریم، برای وانت بار برون شهری با محاسبه 300 لیتر بنزین به قیمت 1500 تومان یارانه ای و 300 لیتر با قیمت بنزین آزاد، سالانه حدود 13 میلیون تومان و برای وانت بار درون شهری سالانه حدود 10 میلیون تومان در هزینه های سوخت صرفه جویی حاصل می شود. همچنین برای سواری های عمومی این میزان صرفه جویی سالانه حدود 11 میلیون تومان خواهد بود. نحوه محاسبه صرفه جویی حاصل شده برای هر خودرو با جایگزینی سوخت CNG با بنزین در جدول زیر نشان داده شده است.  انتهای پیام/
 تغییر نظر معاون وزیر راه درباره تعاونی‌های مسکن , معاون وزیر راه به فاصله کمتر از ۲ ماه پس از اخطار به تعاونی‌های مسکن از دستور وزیر راه برای همکاری با تعاونی‌ها در اجرای طرح ملی مسکن خبر داد. , به گزارش گروه اقتصادی خبرگزاری تسنیم، علی نبیان با یادآوری این‌که از مرداد تا اسفند 98 تیم‌های پنج نفره‌ای در استان‌ها با محوریت مدیرکل راه و شهرسازی تشکیل شد، اظهار کرد: جمع‌بندی احداث مسکن در استان با توجه به نیاز واقعی و ظرفیت‌های هر استان با مدیریت مدیرکل راه و شهرسازی، با حضور معاون مسکن، معاون شهرسازی،  معاون املاک و حقوقی، مسئول بانک زمین و همکار GIS (سیستم اطلاعات جغرافیایی) انجام شد. وی ادامه داد: تیم پنج نفره در تمامی استان‌ها، زمین‌های سازمان ملی زمین و مسکن با نوع کاربری، اراضی در محدوده یا حریم‌ها را شناسایی و تعیین کرد‌ه‌اند که مطابق ماده 6 قانون ساماندهی، مشخص است کدامیک از آنها برای ساخت و ساز مناسب است.با مجموعه مطالعات و بررسی‌های انجام شده،  هم اکنون وزرات راه و شهرسازی اطلاع کاملی از موجودی اراضی با نوع کاربری سازمان ملی زمین و مسکن در سراسر کشور دارد.   وی با اشاره به تاکید وزیر راه و شهرسازی به منظور سرعت دادن به امر تولید مسکن، توضیح داد: بنیاد مسکن به‌عنوان کارگزار سازمان ملی زمین و مسکن،  زمین‌های تخصیص یافته طرح ملی مسکن را در شهرهای کوچک با همکاری نهادهای دیگر از جمله ستاد اجرایی فرمان امام (ره) احداث می کند و در اختیار دهک های یک تا سه قرار می دهد. بنیاد مسکن همچنین ساخت بخشی از واحدهای مسکونی اقدام ملی مسکن برای دهک های 4 تا 7 نیز بر اساس برنامه‌ریزی‌ها برعهده دارد. مدیرعامل سازمان ملی زمین و مسکن تصریح کرد: برای سرعت دادن به امر تولید مسکن با دستور وزیر راه و شهرسازی مقرر شد تا تعاونی‌هایی که سابقه فعالیتی مناسب دارند در اقدام ملی مشارکت کنند. انجام و ابلاغیه ها صادر و تیپ قراردادی به استان ها ارایه شد و هم اکنون تعدادی از استان ها شروع عملیات را دارند و در تعدادی از استان ها پیشرفت فیزیکی بالایی وجود دارد. به گزارش تسنیم اواسط فروردین امسال نبیان طی اظهاراتی از همکاری با وزارت تعاون برای حل مشکل تعاونی‌های مسکن مهر خبر داده و گفته بود:‌ اراضی تعاونی‌های غیرفعال به طرح ملی مسکن اختصاص می‌یابد. وی با اعلام این‌ک ه سازمان ملی زمین و مسکن در بازه زمانی مشخص (یکسال) به تعاونی‌ها اجازه عمران می‌دهد، گفت: به‌عبارت دیگر از زمانیکه زمین به برخی تعاونی‌های مسکن اختصاص می‌یابد، عموما یکسال زمان لازم است تا طراحی، پروانه از شهرداری اخذ و کار عمرانی آغاز شود.سازمان ملی از تعاونی‌ها تعهد می‌گیرد تا در مدت زمان تعیین شده عملیات عمرانی ساخت و ساز را آغاز کنند که شروع عملیات در آن اراضی به منزله ساخت و ساز در آن زمین‌ها محسوب می شود.   وی افزود: هم‌اکنون بر اساس طرح ملی مسکن تمام زمین‌هایی که در سطح کشور در اختیار تعاونی ها قرار گرفته از نظر میزان فعالیت و پیشرفت فیزیکی پروژه ها پایش شده است. در این راستا به تعاونی های غیرفعال اخطار دادیم تا اگر در مدت زمان تعیین شده ساخت و سازها آغاز نشود زمین‌ها و اراضی دولتی سازمان ملی از آن تعاونی ها گرفته می‌شود و در اختیار استان‌هایی که  طرح ملی مسکن را انجام می‌دهند قرار خواهد گرفت.   انتهای پیام/
 آغاز پیش‌فروش یکساله ۷۵ هزار خودرو بزودی/ تحویل ۲۲ هزار خودرو از هفته آینده , جلسه کمیته خودرو ظهر امروز (جمعه ۹ خرداد ۹۹) با حضور سرپرست وزارت صنعت، معدن و تجارت و دستگاههای نظارتی از جمله دادستانی کل کشور، سازمان بازرسی کل کشور، پلیس راهور ناجا و خودروسازان برگزار شد. , به گزارش خبرگزاری تسنیم، جلسه کمیته خودرو ظهر امروز جمعه 9 خرداد 99 با حضور حسین مدرس خیابانی، سرپرست وزارت صنعت، معدن و تجارت، دستگاههای نظارتی از جمله دادستانی کل کشور، سازمان بازرسی کل کشور، پلیس راهور ناجا و خودروسازان برگزار شد. بر اساس مصوبات کمیته خودرو، مقرر شد تا پیش‌فروش یکساله 75 هزار دستگاه خودرو از سوی خودروسازان آغاز شود. در عین حال، از هفته آینده تحویل 22 هزار دستگاه خودرو نیز از سوی خودروسازان صورت خواهد گرفت. در این جلسه همچنین تصمیمات مشخصی برای بهبود فرآیند پیش‌فروش خودرو از سوی کمیته خودرو اتخاذ گردید که جزئیات، در قالب اطلاعیه رسمی خودروسازان منتشر خواهد شد. انتهای پیام/
 رشد ۴۳ درصدی شاخص بورس در اردیبهشت ماه , شاخص بورس با ۲۹۶۷۲۲ واحد افزایش در پایان معاملات اردیبهشت ماه به رقم ۹۸۶۷۵۹ واحد رسید که ۴۳ درصد افزایش را نشان می‌دهد. , به گزارش خبرنگار اقتصادی خبرگزاری تسنیم، در جریان معاملات بورس اوراق بهادار در اردیبهشت ماه امسال تعداد 214224 میلیون انواع اوراق بهادار به ارزش 2493863 میلیارد ریال در بیش از 30 میلیون و 143 هزار دفعه مورد معامله قرار گرفت و به ترتیب 77، 145 و 55 درصد افزایش را نسبت به ماه قبل‌تر تجربه کرد. این درحالی است که تعداد 5197 میلیون واحد از صندوق های سرمایه گذاری قابل معامله در بورس تهران هم به ارزش کل 73412 میلیارد ریال در این مدت مورد معامله قرار گرفت که به ترتیب با 89.5 و 150.8 درصد افزایش همراه شد. در بازار بدهی نیز که اوراق مشارکت، گواهی سپرده و صکوک معامله می شود در ماهی که گذشت تعداد 7 میلیون و 53 هزار برگه اوراق مشارکت به ارزش کل 7441 میلیارد ریال معامله شد که هر یک 38.4 درصد افزایش را داشته است. همچنین در بازار مشتقه تعداد 552 هزار قرارداد به ارزش 1058 میلیارد ریال مورد معامله قرار گرفت که به ترتیب با 143.9 و 561.1 درصد کاهش همراه شد. این گزارش می‌افزاید: شاخص بورس نیز با 296722 واحد افزایش در پایان معاملات اردیبهشت ماه به رقم 986759 واحد رسید که 43 درصد افزایش را نشان می‌دهد. شاخص بازار اول نیز در این مدت با 241017 واحد افزایش به رقم 727319 واحد و شاخص بازار دوم با 500726 واحد افزایش به عدد 1972837 واحد رسیدند که به ترتیب با 49.56 و 34.01 درصد افزایش مواجه شدند. همچنین شاخص کل هموزن در ماه گذشته با 83918 واحد افزایش روبرو شد و به رقم 322025 واحد رسید و با 35.24 درصد افزایش همراه شد. انتهای پیام/
 همتی: به تدریج مردم را از شر تورم مزمن خلاص می‌کنیم , رئیس کل بانک مرکزی با تاکید بر این که هدفگذاری تورم ۲۲ درصدی به معنای تورم دستوری نیست نوشت: بانک مرکزی مصمم است روند ۵دههٔ گذشتهٔ رابطه بانک مرکزی و دخل وخرج دولت را بازتعریف کرده و بتدریج مردم را از شر تورم مزمن خلاص کند. , به گزارش خبرنگار اقتصادی خبرگزاری تسنیم، عبدالناصر همتی طی یادداشتی در صفحه شخصی خود در فضای مجازی نوشت: 1-از همه صاحبنظران و کارشناسان بابت ارائه نظرات سازنده و مفیدشان جهت نیل به تورم هدف گذاری شده ،ممنونم.قطعاً با تدوم نظرات و راهنمایی شان بانک مرکزی را در این مهم یاری خواهند کرد. 2-همانگونه که جناب آقای رئیس جمهور تأکید کردند؛ انضباط مالی شرط مهم کنترل تورم است.تأمین کسری بودجه از طریق واگذاری سهام و انتشار اوراق و تعمیق بازار بدهی ، سیاست درست دولت است. این امر به بانک مرکزی کمک میکند که کنترل رشد نقدینگی را بطور جد دنبال کند. 3-هدف گذاری،تعیین دستوری تورم نیست تورم ماحصل تعاملات متغیرهای کلان اقتصادی، مانند، نرخ سود، رشد نقدینگی، کسر بودجه دولت و متغیرهایی مانند این است. تورم، به معنی افزایش مداوم قیمت سبد کالاها و خدمات در اقتصاد، را نمی توان بصورت دستوری کاهش و یا افزایش داد. پیش بینی بانک مرکزی برمبنای فرض تداوم متغیرهای مؤثر برتورم بوده است.لذا، تورم را می توان با تغییر متغیرهای کلان سیاست گذاری اقتصادی، مانند نرخ سود سیاست گذاری، یا تغییرات در عملیات بازار باز، یا تغییر ساختار بودجه و میزان تامین مالی کسر بودجه با استفاده از اوراق و مانند آن، کنترل کرد. 4-هدف گذاری تورمی یک ساز و کار مدرن سیاست گذاری پولی و راهبرد جا افتاده ای در بانکهای مرکزی دنیا در 3دههٔ گذشته است.مصمم هستیم در ایران هم این تجربه موفق را انجام بدهیم.به یاری خدا بانک مرکزی مصمم هست روند 5دههٔ گذشتهٔ رابطه بانک مرکزی و دخل وخرج دولت را بازتعریف کرده و بتدریج مردم را از شر تورم مزمن خلاص کند. 5-بانک مرکزی با نظارت شدید و دقیق بر ترازنامه بانکها، ناترازی بانکها را کاهش داده و ثبات بازار ارز را نیز ادامه خواهد داد. نرخ سود و سود بازار بین بانکی نیز چنان تنظیم خواهد شد که همزمان با حفظ وضعیت انبساطی سیاست پولی، رشد انبساطی پولی کاهش پیدا کرده و عملا رشد تقاضای کل اقتصاد کنترل شده و نرخ تورم به محدوده هدف نزدیک شده و در کانال 22 درصد قرار بگیرد. 6- درشرایط اوج فشار حداکثری تحریم وآثار اقتصادی کرونا انجام اینگونه تحولات ساختاری وهدف گذاری ها،ازسوی خیلی از دوستان ،بسیار ریسکی تلقی شده است.در آن روزهای سخت تابستان 97 که این مسؤلیت را پذیرفتم،تمام این مشکلات قابل پیش بینی بود لذا احتمال پیش آمد این نوع ریسکها را درمسیر خدمت به مردم متقبل شدم. 7-رویکرد فعال و اطلاع رسانی منظم ومداوم به فعالان اقتصادی ودرجریان گذاشتن آحاد جامعه از ملزومات برنامه ها و سیاست ها ی بانک مرکزی است. انتهای پیام/
 دانش‌بنیان‌ها برای حفظ سلامت و کاهش مراجعات حضوری به کمک مردم آمدند , احراز هویت غیرحضوری متقاضیان فعالیت در بازار بورس با استفاده از اپلیکیشن «سیگنال» آغاز شد. , به گزارش خبرگزاری تسنیم، آزادسازی سهام عدالت، صندوق ای.تی.اف دولتی و رونق روزافزون بورس، پای بسیاری را به بازار سرمایه باز کرده است؛ کاری که لازمه آن، احراز هویت و بعد دریافت کد بورسی است. صف‌های طولانی مراجعه به دفاتر پیشخوان دولت، بانک‌ها و کارگزاری‌ها، آن هم در این وضعیت شیوع بیماری کرونا و ضرورت بیشتر ماندن در خانه‌ها، پیامد این امر بود. به همین خاطر، تأکید وزیر اقتصاد و دیگر مسئولان بر احراز هویت غیرحضوری شدت گرفت. اینجا بود که راه‌حل اتکا به ظرفیت جوانان و نبخگان فعال در شرکت‌های دانش‌بنیان، بار دیگر جواب داد و در مدت زمانی کوتاه، این بستر توسط شرکت دانش‌بنیان پارت و در قالب اپلیکیشنی به نام سیگنال مهیا شد. پس گفتگویی داشتیم با دکتر علی رسولی‌زاده، مدیرعامل این شرکت دانش‌بنیان تا با کم و کیف کار بیشتر آشنا شویم. اصولاً احراز هویت به چه معناست و چه ضرورتی برای آن وجود دارد؟ یکی از بحث‌های مهم بازار سرمایه، احراز هویت فعالان این بازار است که کارگزاری‌ها، صندوق‌های سرمایه‌گذاری و شرکت‌های سبدگردان به آن نیاز داشتند. از سه سال قبل، پروژه‌ای در شرکت سپرده‌گذاری مرکزی آغاز شد. شرکتی که کارویژه آن، ثبت و نگهداری و تسویه معاملات دارندگان سهام و اوراق بدهی است. «سامانه جامع اطلاعات مشتریان بازار سرمایه (سجام)» حاصل این تلاش بود. همه افرادی که قصد سرمایه‌گذاری یا فعالیت در این بازار را دارند باید به این سامانه مراجعه و اطلاعات‌شان را وارد کنند و احراز هویت شوند. بعد از ثبت‌نام در سجام، مانند کارهای بانکی، هنگام خرید آنلاین واحدهای صندوق‌های سرمایه‌گذاری، سهام یا ...، رمزی برای فرد ارسال می‌شود و اینگونه مشخص می‌شود خود فرد در حال خرید یا فروش است. همه این کارها برای بالا بردن امنیت سرمایه‌گذاری‌های مردم انجام می‌گیرد. علاوه بر احراز هویت، ورود افراد جدید به بورس نیازمند چه اقداماتی است؟ ورود افراد جدید به دنیای سرمایه‌گذاری در بورس، سه گام اصلی دارد؛ در احراز هویت غیرحضوری افراد با مراجعه به اپلیکیشن سیگنال و ورود کد رهگیری ده رقمی سجام، کد ملی و شماره همراه، گرفتن عکس و یک ویدئوی سلفی 15 تا 20 ثانیه‌ای هنگام خواندن متن مشخص‌شده، عکس از امضا و پرداخت 10،000 تومان می‌توانند کار را انجام دهند. این اطلاعات با هوش مصنوعی بررسی و در نهایت توسط اپراتور تأیید می‌شود و حداکثر در 48 ساعت نتیجه اعلام می‌شود.   انتهای پیام/
 وزیر جهاد کشاورزی: جلسه فوری تنظیم بازار نهاده های دامی برگزار می شود , وزیر جهاد کشاورزی از برگزاری جلسه فوری نهاده های دامی برای تنظیم این بازار این محصول خبر داد. , به گزارش خبرگزاری تسنیم به نقل از وزارت جهاد کشاورزی، کاظم خاوازی اظهار کرد: قدردان زحمات ارزشمند دامداران ایران هستیم که در شرایط سخت تحریم نقش آفرین هستند و به کشور خدمت می‌کنند. وی تصریح کرد: برای بهبود شرایط تولیدکنندگان دام نیازمند برنامه‌ریزی مطلوب با اولویت بندی هستیم. وی با بیان این که در خصوص آزادسازی نهاده‌ها باید با رعایت حقوق مصرف کننده، اقتصاد تولید نیز رعایت شود، گفت: ستاد تنظیم بازار در خصوص نهاده‌های دامی بزودی فعالیتش را آغاز خواهد کرد تا بتواند در بازار این حوزه مدیریت کند.   خاوازی تاکید کرد: وزارت جهاد کشاورزی در خصوص رونق صادرات محصولات کشاورزی و دامی ورود می‌کند. وزیر جهاد کشاورزی در بخش دیگری از این دیدار، اظهار داشت: قرار است برنامه «رویش» در شبکه آموزش صدای تولیدکنندگان و بهره برداران و کشاورزان باشد نه تریبون مدیران دولتی. خاوازی خاطرنشان کرد: کمیته ملی راهبردی تولید و بهداشت دام که در سازمان دامپزشکی راه اندازی شده است با حضور نمایندگان بخش خصوصی می‌تواند در سیاستگذاری حوزه دام تأثیر گذار باشد.   انتهای پیام/
 هشدار اداره آمار مالزی درباره رکود اقتصادی طی ۶ ماه آینده , رئیس اداره آمار مالزی اعلام کرد که پس از کندترین رشد اقتصادی از زمان بحران مالی جهانی، این کشور در طی چهار تا شش ماه آینده به رکود وارد خواهد شد. , به گزارش خبرگزاری تسنیم به نقل از بلومبرگ، اقتصاد مالزی در شرف تجربه ضربه سختی از شیوع ویروس کروناست چرا که رئیس اداره آمار این کشور اعلام کرد که پس از کندترین رشد اقتصادی از زمان بحران مالی جهانی، این کشور در طی چهار تا شش ماه آینده به رکود وارد خواهد شد. این مقام ارشد اداره آمار مالزی در گزارش روز جمعه اظهار داشت: با بسته شدن مرزهای این کشور برای اتباع خارجی و توقف تجارت در سراسر جهان، صنایع مختلفی از جمله گردشگری و حمل و نقل هوایی فلج شده و بر عدم اطمینان درباره رشد دوباره تجارت در سه ماهه اول افزوده است. وی همچنین گفت: رکود اقتصاد مالزی در حالی انتظار می رود که تولید ناخالص داخلی در این کشور طی سه ماه اول سال با 0.7 رشد مواجه بوده است. این کشور کمترین میزان رشد اقتصادی از سه ماهه سوم سال 2009 را داشته است. انتهای پیام/
 شوآف شرکت ملی گاز ایران/ سوخت مایعی که زمستان ۹۸ را نفس‌گیر کرد , اظهارات مدیر دیسپچینگ شرکت ملی گاز ایران و تأکید سایت وزارت نفت بر "افزایش ۲۰ درصدی گازرسانی به نیروگاه‌ها" در حالی که شاهد افت قابل توجه گازرسانی به نیروگاه‌ها در سال ۹۸ نسبت به سال ۹۷ بودیم، شوآف و عوام فریبی است. , به گزارش خبرنگار اقتصادی خبرگزاری تسنیم، روز گذشته، مهدی جمشیدی‌دانا، مدیر دیسپچینگ شرکت ملی گاز ایران از افزایش 20 درصدی گازرسانی به نیروگاه‌های کشور خبر داد. وقتی متن خبری با این تیتر در خور توجه را مرور می کنیم، مشخص می شود ملاک مقایسه این مقام مسئول شرکت ملی گاز ایران برای افزایش 20 درصدی گازرسانی به نیروگاه‌ها، هفته جاری با هفته گذشته بوده است! جمشیدی دانا با بیان اینکه هم‌اکنون روزانه 240 میلیون مترمکعب گاز به نیروگاه‌ها تحویل می‌شود، گفت:‌ این رقم در هفته گذشته 200 میلیون متر مکعب در روز بوده است. وی پیش‌بینی کرد که در اوج مصرف برق در مرداد و شهریور، نیروگاه‌ها روزانه 310 میلیون مترمکعب گاز نیاز داشته باشند که این عدد با توجه به ظرفیت شبکه، ‌به‌راحتی از سوی شرکت ملی گاز قابل تأمین است. مدیر دیسپچینگ شرکت ملی گاز ایران تصریح کرد: نیروگاه‌هایی که به شبکه گاز متصل هستند، ‌اکنون همه سوخت مورد نیاز خود را از طریق گاز تأمین می‌کنند، مگر آنکه در بخش گاز خود تعمیرات کوچکی داشته باشند. این اظهارات جمشیدی دانا و تأکید سایت وزارت نفت بر "افزایش 20 درصدی گازرسانی به نیروگاه‌ها" در حالی که شاهد افت قابل توجه گازرسانی به نیروگاه‌ها در سال 98 نسبت به سال 97 بودیم، شوآف و عوام فریبی است. گازرسانی حداکثری به نیروگاه‌ها به‌منظور کاهش هرچه بیشتر مصرف سوخت مایع در بخش تولید برق کشور که هم صرفه‌جویی اقتصادی و درآمدزایی بیشتر، هم کارآیی بهتر در بخش تولید برق حرارتی و هم حفظ بهتر محیط زیست را به‌دنبال دارد، یکی از شعارها و برنامه‌های اصلی دولت دوازدهم بوده و طی این برنامه‌ریزی، می‌بایست سالانه با افزایش ظرفیت تولید گاز، به‌ویژه در میدان بزرگ پارس جنوبی، شاهد افزایش تخصیص سوخت گاز به نیروگاه‌ها و حذف بیش از پیش سوخت مایع از چرخه تولید برق کشور باشیم اما با نگاهی به آمار رسمی شرکت ملی گاز، شاهد افت گازرسانی به نیروگاه‌ها در سال 98 نسبت به سال 97 هستیم. در حالی که در سال 97 بیش از 67 میلیارد مترمکعب گاز به‌عنوان سوخت تحویل نیروگاه‌های کشور شد، این رقم در سال 98 به 61 میلیارد مترمکعب رسید و در میانه زمستان با مشکلات ناشی از کمبود سوخت رسانی به نیروگاه‌ها مواجه شدیم و وزارت نفت و وزارت نیرو به منظور جلوگیری از بروز خاموشی، بیش از 50 درصد سوخت نیروگاه‌ها را در میانه زمستان با سوخت مایع تأمین کردند. یکی از دلایل افت کیفیت هوا به خصوص در کلانشهرها در پاییز و زمستان سال گذشته، مصرف بالای سوخت مایع در نیروگاه‌ها بود. موضوعی که با شعارهای ابتدای دولت، همخوانی ندارد. انتهای پیام/
 پرداخت ۱۵هزار میلیارد ریال تسهیلات جدید اشتغال پایدار روستایی و عشایری , عضو هیات مدیره بانک توسعه تعاون از پرداخت ۱۵ هزار میلیارد ریال تسهیلات جدید اشتغال پایدار روستایی و عشایری توسط این بانک خبر داد. , به گزارش خبرگزاری تسنیم، سید باقر فتاحی، عضو هیات مدیره بانک توسعه تعاون درباره تسهیلات روستایی گفت: حضور مؤثر این بانک در فاز اول و دوم اجرای طرح اشتغال پایدار روستایی و عشایری به‌عنوان یکی از چهار موسسه مالی عامل، موجب تداوم همکاری بانک با دستگاه‌های مسئول گردیده است. ازاین‌رو با ادغام 7500 میلیارد ریال منابع داخلی بانک با همین میزان منابع صندوق توسعه ملی، ظرفیت مناسبی به میزان 15 هزار میلیارد ریال تسهیلات در این بخش ایجاد خواهد شد که با همکاری کارگروه‌های اشتغال در استان‌ها، این تسهیلات در مسیر حفظ، ایجاد و توسعه اشتغال و تولید در مناطق روستایی سراسر کشور بکار گرفته خواهد شد. فتاحی در ادامه با اشاره به اهمیت شرکت‌های دانش‌بنیان در نگاه سیاست‌های راهبردی نظام و برنامه‌های اقتصادی دولت گفت: نقش مهم دانش و نوآوری در پیشرفته نمودن اقتصاد مورد تأکید سیاستگزاران اقتصادی کشور بوده است و در همین راستا نهادسازی و ساختارهای متعددی طی سال‌های اخیر شکل‌گرفته است. وی افزود: بانک توسعه تعاون نیز با انعقاد تفاهم‌نامه و قرارداد عاملیت با دستگاه‌های مسئول و مجری به‌ویژه معاونت علمی و فناوری ریاست جمهوری و صندوق نوآوری و شکوفایی؛ همکاری‌های مناسبی در جهت حمایت از شرکت‌های دانش‌بنیان برقرار نموده است. فتاحی گفت: دستگاه‌های دولتی با بهبود فرآیندها و کاهش بوروکراسی می‌توانند حمایت مناسبی از شرکت‌های دانش‌بنیان به عمل‌آورند. این ساختار حمایتی ایجادشده هر چه کارآمدتر عمل نماید، فرصت بهتری برای ایفای نقش نخبگان در دانش‌محور نمودن اقتصاد فراهم می‌شود. عضو هیات مدیره بانک توسعه تعاون گفت: ارائه ایده‌های نوآورانه طی سال‌های اخیر، تعیین‌کننده سهم بسیار بالایی از اقتصاد بوده است و شرکت‌های استارتاپی موفق در کسب‌وکارهای گوناگون، توجه و نگاه فعالیت اقتصادی را به این مقوله جذب نموده است. فتاحی همچنین با اشاره به برنامه‌های بانک در سال 99 گفت: درصورتی‌که عملیات تجهیز و تخصیص همزمان منابع در کوتاه‌ترین فاصله زمانی صورت پذیرد، هم به چرخش صحیح منابع اقتصادی کمک می‌کند و هم بانک با بهره‌گیری از عواید ناشی از تخصیص و پوشش مناسب هزینه‌های تجهیز، توان بیشتری برای عملیات بانکی خواهد داشت.  احمد محمدی، مدیر امور استان‌ها و شعب بانک توسعه تعاون گفت: این بانک همکاری‌های متعددی در اجرای طرح‌های توسعه‌ای دولت با دستگاه‌های مسئول داشته است و درصدد بوده‌ایم با شناسایی بهینه ذینفعان و کوتاه نمودن فرآیندها، این طرح‌های توسعه‌ای با بیشترین کارآمدی و اثرگذاری و با نهایت رضایت مشتریان و ذینفعان صورت پذیرد. محمدی افزود: واحدهای استانی بانک درصدد هستند نقش مشاوره مالی و بانکی را برای مشمولان طرح‌های توسعه‌ای ایفا نمایند و در خصوص شرکت‌های دانش‌بنیان نیز این مهم رعایت گردیده است. *نقش شرکت‌های دانش‌بنیان در افزایش بازدهی منابع اقتصادی  سعید معادی، مشاور مدیرعامل و سرپرست معاونت بازاریابی و شعب بانک توسعه تعاون افزود: شرکت‌های دانش‌بنیان به دلیل قابلیت ایجاد ارزش‌افزوده در اقتصاد ملی و بین‌الملل و توسعه اشتغال نخبگان و جوانان جایگاه ویژه‌ای در راهبردهای اقتصادی نظام داشته است. معادی افزود: استفاده بهینه از منابع کمیاب اقتصادی و جلوگیری از هدر رفت منابع و افزایش بازدهی منابع و تقویت بهره‌وری عوامل تولید از طریق دانش‌محور نمودن اقتصاد میسر است که شرکت‌های دانش‌بنیان به‌شرط رعایت اصول حرفه‌ای می‌توانند نقش مهمی را در این زمینه ایفا نمایند. سرپرست معاونت بازاریابی و شعب بانک توسعه تعاون با اشاره به لزوم اتخاذ رویکرد توسعه‌ای به این شرکت‌ها و پرهیز از نگاه صرفاً بازاری و تجاری به این شرکت‌ها گفت: بانک توسعه تعاون باتجربه و ظرفیت ویژه در اجرای طرح‌های توسعه‌ای دولت، از بالاترین مزیت برای ارائه خدمات تخصصی به این بخش برخوردار است و در صورت توسعه همکاری دستگاه‌های مسئول با این بانک و ایجاد شرایط لازم عاملیتی و تفاهم‌نامه‌ای، می‌تواند نقش مهم‌تری برای حمایت از این شرکت‌ها فراهم نماید. *ضرورت به کارگیری سیاست های دولت درچرخه تولید  فرشید طهمورثی، مدیر امور بین‌الملل ضمن بیان رویکردهای توسعه‌ای کشورهای گوناگون گفت: سرمایه‌گذاری در بخش‌های دانش‌بنیان اقتصاد، می‌تواند زمینه مناسبی برای توسعه بخش‌های تولیدی کشور ایجاد نماید. وی ضمن پیشنهاد طراحی بسته‌های تخصصی در جهت حمایت از شرکت‌های دانش‌بنیان به‌عنوان راهکار گفت: یکی از محصولات و خدمات بانک در این زمینه ارائه بسته حمایتی برای خریداران محصولات و خدمات این شرکت‌ها می‌باشد که بهره‌گیری از ظرفیت شرکت واسپاری توسعه تعاون نیز می تواند بسیار مؤثر و کارآمد باشد. طهمورثی با اشاره به سیاست‌های دولت در تقویت واردات مواد اولیه جهت بکارگیری در چرخه تولید داخلی گفت: خدمات تخصصی بانک در زمینه گشایش اعتبار برای واردات فراهم می‌باشد. وی بابیان راهبردهای ارزی بانک در خصوص حمایت از واحدهای تولیدی گفت: در سیستم رتبه‌بندی مشتریان ارزی بانک توسعه تعاون، تعاونی‌های تولیدی از رتبه ویژه ای برخوردار هستند و خدمات خاص ارزی به آنها قابل‌ارائه است. مدیر امور بین‌الملل بانک توسعه تعاون به کاهش میزان حواله‌های رفع تعهد نشده بانک به زیر 2 درصد اشاره نمود و همچنین از هدف‌گذاری تجهیز 5500 میلیارد ریالی منابع ارزی در سال پیش رو خبر داد.  انتهای پیام/
 علاقه شرکت‌های هواپیماسازی به امبرائر برزیل پس از لغو قرارداد بوئینگ , چندین هفته پس از لغو قرارداد شرکت برزیلی امبرائر با بوئینگ، شرکت‌های هواپیماسازی دیگر جهان برای توافق تجاری با این شرکت ابراز علاقه کرده اند. , به گزارش خبرگزاری تسنیم به نقل از شبکه خبری سی‌ان‌بی‌سی، منابع آگاه اعلام کردند که چندین هفته پس از لغو قرارداد شرکت برزیلی امبرائر با بوئینگ، شرکت‌های هواپیماسازی دیگر برای توافق تجاری با این شرکت ابراز علاقه کرده اند. در ماه آوریل، بوئینگ برنامه خود را برای خرید 80 درصد از بخش تجاری امبرائر لغو کرد و به یک حرکت برنامه ریزی شده که از شرکت رقیب خود یعنی ایرباس تقلید کرده بود، پایان داد. شرکت هواپیماسازی ایرباس در سال 2018 برای خرید مدل جدیدی از هواپیما با شرکت کانادایی بمباردیه وارد قرارداد شده بود. به گفته این منابع، شرکت هواپیماسازی دولتی کوماک چین علاقه خود را به همکاری با سومین جت ساز بزرگ جهان ابراز کرده است. بر اساس این گزراش، شرکت روسی ایرکوت نیز این موضوع را بررسی کرده است، هرچند این شرکت هرگونه علاقه فعلی برای قرارداد با امبرائر را رد کرده است. سهام این شرکت برزیلی بلافاصله پس از انتشار گزارش رویترز حدود 8 درصد افزایش یافت و معاملات بورس نیویورک به دلیل نوسانات بیش از حد فوراً متوقف شد. این منابع همچنین اعلام کردند هند، که در صنعت هوافضا در حال تبدیل شدن به قدرت جهانی است و بازار هواپیمایی غیرنظامی بزرگی را نیز در اختیار دارد، ضمن مطالعه این موضوع، به طور غیررسمی علاقه خود را در سطح دولت منتقل کرده است. انتهای پیام/
 تحویل لاستیک های وارداتی کشف شده به پشتیبانی امور دام/ هر حلقه ۹۵۰ هزارتومان , بر اساس مصوبه ستاد تنظیم بازار، لاستیک های کشف شده وارداتی، با قیمت حلقه ای ۹۵۰هزار تومان برای تشویق کامیون های حمل کالا، به شرکت پشتیبانی امور دام تحویل داده می شود. , به گزارش خبرنگار اقتصادی خبرگزاری تسنیم، بر اساس مصوبه هفته گذشته ستاد تنظیم بازار، تکلیف لاستیک های وارداتی کشف شده مشخص شد. بر همین اساس قرار است این لاستیک ها که با ارز 4200تومانی وارد شده است به شرکت پشتیبانی امور دام تحویل داده  شود تا برای توزیع آن اقدام کند. بر اساس این گزارش این لاستیک ها با قیمت مصوب هر حلقه 950 هزار تومان در اختیار شرکت پشتیانی امور دام قرار می گیرد تا به عنوان ابزار تشویقی برای حمل کالاهای این شرکت در اختیار کامیون هایی که کالا را از بنادر به انبارهای مقصد منتقل می کنند، قرار دهد. گفتنی است، تحقق این امر مشروط به واریز وجه کالا به حساب اعلامی دادگستری و ثبت در سامانه صدور حواله و فروش لاستیک است. بنابراین این تصمیم به دفتر خدمات امور بازرگانی  شرکت پشتیبانی امور دام اعلام و بلافاصله پس از تصویب اجرا می شود. به گزارش تسنیم، با توجه به اینکه یکی از بخش هایی که در شیوع ویروس کرونا ، مجبور بودند فعالیت خود را ادامه داده و اقدام به جابه جایی کالاهای اساسی کنند، کامیون داران بودند، تحویل لاستیک های کشف شده وارداتی به این بخش، می تواند یک ابزار تشویقی و امیدوار کننده باشد.   انتهای پیام/  
 بانک حکمت ایرانیان در بانک سپه ادغام شد , مدیرعامل بانک سپه اعلام کرد با برگزاری مجمع عمومی عادی به‌طور فوق‌العاده سالیانه و مجمع فوق‌العاده ادغام بانک حکمت ایرانیان، این بانک رسماً در بانک سپه ادغام شد. , به گزارش خبرگزاری تسنیم به نقل از بانک سپه، محمدکاظم چقازردی ضمن اعلام خبر فوق افزود: در پی اعلام ریاست کل محترم بانک مرکزی مبنی بر برگزاری مجامع بانک‌های حکمت ایرانیان و مهر اقتصاد در هفته جاری، بانک سپه با هماهنگی وزارت امور اقتصادی و دارایی، بانک مرکزی، ستاد کل نیروهای مسلح و سازمان بورس و اوراق بهادار، زمینه برگزاری مجامع این دو بانک را فراهم کرد و در اولین گام مجامع مربوط به بانک حکمت ایرانیان با حضور اکثریت سهامداران در روز شنبه دهم خردادماه سال 1399برگزار شد. وی اظهار داشت: با برگزاری مجامع ادغام حکمت ایرانیان، این بانک نخستین بانک وابسته به نیروهای مسلح است که رسماً در بانک سپه ادغام می‌شود و از روز یکشنبه یازدهم خردادماه سال جاری شعب بانک سابق حکمت ایرانیان با تابلوهای بانک سپه آماده ارائه خدمات به هموطنان عزیز و مشتریان گرامی هستند. وی اظهار داشت: بانک سپه تمامی تمهیدات اجرایی شامل عملیات حوزه شعب، به‌کارگیری نرم‌افزار واسط برای ارائه خدمات مشتریان، نصب تابلوهای بانک سپه، صدور احکام کلیه مسئولان و پرسنل شعب از سوی بانک سپه، ابلاغ راهبردها و دستورالعمل‌های اجرایی بانک سپه متناسب با ساختار مصوب هیئت‌مدیره بانک سپه را انجام داده و به فضل پروردگار خدمات مطلوب به مشتریان عرضه خواهد کرد. مدیرعامل بانک سپه ابراز امیدواری کرد با هماهنگی به‌عمل‌آمده مجامع سایر بانک‌های ادغام شونده طبق برنامه‌ریزی زمان‌بندی‌شده به‌زودی انجام گیرد. انتهای پیام/
 فرش قرمز بورس زیر پای سهامداران عدالت باز شد , ستاد خبری سهام عدالت اعلام کرد: از امروز(شنبه) تمام دارندگان سهام عدالت همانند یک سهامدار عادی در بورس کشور قادر خواهند بود تمامی حقوق و منافع سهامداری را استیفاء نموده و از مزایای سهامداری بهره‌مند شوند. , به گزارش خبرنگار اقتصادی خبرگزاری تسنیم، ستاد خبری سهام عدالت با صدور اطلاعیه‌ای اعلام کرد: از امروز(دهم خرداد) بازار سرمایه کشورمان میزبان بیش از 46 میلیون و 500 هزار نفر مشمولان سهام عدالت به عنوان سهامداران جدید شرکت های بورسی و فرابورسی است تا با آزادسازی سهام آنها برگ زرین دیگری در تاریخ اقتصاد و بازار سرمایه ایران رقم بخورد. بر این اساس از روز جاری(شنبه) تمام دارندگان سهام عدالت که روش سهامداری مستقیم را انتخاب کرده‌اند، می‌توانند با مراجعه به درگاه http://sahamedalat.ir از وضعیت دارایی خود در 36 شرکت بورسی و فرابورسی مطلع شوند. این سهامداران همانند یک سهامدار عادی در بورس کشور قادر خواهند بود تمامی حقوق و منافع سهامداری را استیفاء نموده و از مزایای سهامداری بهره‌مند شوند. از جمله این حقوق و منافع نظارت همگانی میلیون ها نفر از هموطنان بر بنگاه‌های اقتصادی پذیرفته شده در بورس و فرابورس، امکان شرکت در مجامع عمومی، دریافت سود، مشارکت در افزایش سرمایه، دریافت حق تقدم و انجام خرید و فروش سهام در بازار سرمایه است. انتهای پیام/
 نخستین فروش سهام عدالت انجام شد , ستاد خبری سهام عدالت‌اعلام کرد بانک ملی ایران در روزجاری بخش اعظم سهام مربوط به سفارش های دریافتی از مشمولان سهام عدالت را به فروش رساند که بلافاصله پس از تسویه معاملات و دریافت وجه به حساب متقاضیان فروش واریز خواهد شد. , به گزارش خبرنگار اقتصادی خبرگزاری تسنیم، ستاد خبری سهام عدالت با انتشار اطلاعیه شماره یک خود اعلام کرد: سهامداران مشمول طرح سهام عدالت که روش سهامداری مستقیم را انتخاب کرده اند از امروز(شنبه) می‌توانند با مراجعه به کارگزار منتخب خود نسبت به خرید و فروش سهام اقدام کرده و با خرید سهام جدید به دارایی‌های خود اضافه کنند یا در صورت تصمیم به فروش تا 30 درصد ارزش دارایی خود در شرکت ها را به فروش برسانند. همچنین فروش یکجای 30 درصد از سبد دارایی هر فرد در سهام عدالت از طریق شعب بانک های کشور تا پایان وقت اداری روز سه شنبه مورخ 13 خردادماه 99 ادامه خواهد داشت. متقاضیانی که هنوز اقدام به انتخاب روش سرمایه گذاری خود نکرده‌اند تا پایان روز 15 خرداد 99 فرصت دادند تا با مراجعه به سایت http://www.samanese.ir روش مدیریت خود را انتخاب کنند. در صورت عدم مراجعه به این سامانه مشکلی برای سهامداران به وجود نیامده و روش انتخابی آنها، غیرمستقیم تلقی خواهد شد. همچنین بانک‌هایی که نسبت به دریافت سفارش در روزهای 6، 7 و 8 خردادماه جاری اقدام کرده اند، می‌توانند از طریق کارگزاری های خود و یا کارگزاری های طرف قرارداد، به تدریج نسبت به فروش سهام متقاضیان در بورس اقدام و وجوه حاصله را در قالب توافق شده به حساب آنان واریز کنند. بانک ملی ایران در روزجاری اولین بانکی بود که بخش اعظم سهام مربوط به سفارش های دریافتی از مشمولان سهام عدالت را به فروش رساند که بلافاصله پس از تسویه معاملات و دریافت وجه به حساب متقاضیان فروش واریز خواهد شد. انتهای پیام/
 اسامی سهام بورس با بالاترین و پایین‌ترین رشد قیمت امروز ۹۹/۰۳/۱۰ , سهامداران شرکت‌های شیر پاستوره پگاه اصفهان، فرآورده‌های نسوزآذر و فولاد کاوه جنوب کیش در بورس و معامله‌گران شرکت‌های شیر پگاه آذربایجان شرقی، توسعه حمل و نقل ریلی پارسیان و هتل پارسیان کوثر اصفهان در فرابورس بیشترین سود را کسب کردند. , به گزارش خبرنگار اقتصادی خبرگزاری تسنیم، شاخص بورس در جریان معاملات امروز بازار سرمایه با رشد 34هزار و 937واحدی در ارتفاع 973هزار و 495 واحد به کار خود پایان داد و بیش از 7میلیارد و 548میلیون سهم و حق‌تقدم به‌ارزشی بالغ بر 6هزار و 192میلیارد تومان در بیش از 945هزار و 18نوبت مورد دادوستد قرار گرفت. بر این اساس سهامداران شرکت‌های شیر پاستوره پگاه اصفهان، فرآورده‌های نسوزآذر و فولاد کاوه جنوب کیش امروز بیشترین رشد قیمت را در بورس اوراق بهادار داشتند و در مقابل دارندگان سهام شرکت‌های زامیاد، سرمایه‌گذاری شاهد و سرمایه‌گذاری سایپا بیشترین افت قیمت را تجربه کردند. این گزارش می‌افزاید: در بازارهای فرابورس ایران هم با معامله یک میلیارد و 838 میلیون ورقه به‌ارزش 3192میلیارد تومان در 472هزار نوبت، شاخص فرابورس (آیفکس) 384واحد رشد کرد و در ارتفاع 11هزار و 248واحد قرار گرفت. در این بازار هم امروز سهامداران شرکت‌های شیر پگاه آذربایجان شرقی، توسعه حمل و نقل ریلی پارسیان و هتل پارسیان کوثر اصفهان بیشترین رشد را داشتند شرکت‌های توسعه فناوری اطلاعات خوارزمی، صنعتی بهپاک و کشاورزی مکانیزه اصفهان کشت بیشترین کاهش قیمت را تجربه کردند. انتهای پیام/
 محدودیت ساعت کار پاساژها برداشته شد , رئیس جمهور در جلسه ستاد ملی مبارزه با کرونا اعلام کرد: برای کار پاساژها محدودیتی قائل بودیم که تا ساعت ۱۸ فعال باشند. امروز این محدودیت ساعتی را بر می‌داریم. , به گزارش خبرگزاری تسنیم، رئیس جمهوری امروز در جلسه ستاد ملی مبارزه با کرونا اعلام کرد: برای کار پاساژها محدودیتی قائل بودیم که تا ساعت 18 فعال باشند. امروز این محدودیت ساعتی را بر می‌داریم. ان‌شاالله خودشان هم همه دستورالعمل‌های (بهداشتی) را رعایت می‌کنند. براساس پیشنهاد سعید ممبینی، رئیس اتاق اصناف ایران مقرر شده است اتاق‌های اصناف، اتحادیه‌های صنفی و هیات امنای پاساژهای تجاری مسئولیت اجرای پروتکل‌های بهداشتی را بر عهده داشته باشند. پیش از این، بازگشایی و فعالیت پاساژها و بازارهای مسقف به شرط محدودیت ساعتی ممکن شده بود. بر این اساس این مراکز تا ساعت 18و در مناطق گرمسیر با تصمیم استانداران تا ساعت 20مجاز به فعالیت بودند.   انتهای پیام/
 کاهش ارزش دلار آمریکا در برابر یورو , ارزش دلار آمریکا در برابر یورو در اثر جریان های مالی پایان ماه کاهش یافت. , به گزارش خبرگزاری تسنیم به نقل از رویترز، ارزش دلار آمریکا در برابر یورو روز جمعه در اثر جریان های مالی پایان ماه کاهش یافت در حالی پول رایج اتحادیه اروپا با برنامه کمک مالی 750 میلیارد یورویی به اعضای این بلوک با افزایش مواجه شد. کاهش ارزش دلار پس از آن رخ داد که دونالد ترامپ، رئیس جمهور آمریکا گفت که به دولت خود دستور داده است تا شرایط ویژه در نظر گرفته شده برای تجارت با هنگ کنگ را حذف کند. این اقدام در پاسخ به قوانین امنیتی جدید چین در این قطب اقتصادی صورت خواهد گرفت. ارزش یورو برای چهارمین روز متوالی روند صعودی داشت و با 0.13 درصد افزایش به نرخ 1.1091 نسبت به هر دلار رسید. روند صعودی یورو در این هفته برای اولین بار از اواخر ماه مارس رخ داده است و حدود 1.7 درصد این هفته افزایش یافت که بهترین سود هفتگی آن در 9 هفته محسوب می شود. به گفته تحلیلگران، این افزایش ارزش یورو بیشتر به واسطه خوش بینی ناشی از برنامه محرک اقتصادی کمیسیون اروپا که در هفته گذشته اعلام شد، رخ داده است. علت این افزایش همچنین اشتهای سرمایه گذاران برای ریسک پذیری همزمان با بازگشایی اقتصادهای جهانی پس از تعطیلی های کرونایی بود. انتهای پیام/
 چین صادرات محصولات پالایشی خود را کاهش داد , چین صادرات محصولات پالایشی خود را پایین آورده است چون با افزایش تقاضا، تمام سوخت تولید شده را در داخل به فروش می رساند. ,  به گزارش خبرگزاری تسنیم به نقل از بلومبرگ، با افزایش تقاضا برای سوخت در چین، کاهش صادرات سوخت از طرف این کشور از سایر پالایشگاههای منطقه که هنوز درگیر مصرف پایین و حاشیه سود ضعیف هستند حمایت میکند.  چین صادرات محصولات پالایشی خود را پایین آورده است چون با افزایش تقاضا، تمام سوخت تولید شده را در داخل به فروش می رساند. صادرات چین در این ماه نسبت به آوریل نصف شده و یک چهارم میانگین ماهانه صادرات در سه ماهه اول سال جاری میلادی است.   پالایشگاه های چین از فرستادن سوخت به خارج از کشور ناامید شده اند که دلیل آن ضعف تقاضا از طرف کشورهای وارد کننده سوخت مثل اندونزی و قیمت پایین صادرات در مقایسه با فروش داخلی است. انتظار می رود در روند کاهش صادرات سوخت چین در این 3 ماهه هم ادامه داشته باشد. به طور متوسط ،فروشندگان سوخت چین که محموله‌های خود را در آوریل فروختند، 932 یوان در هر تن برای بنزین و 1486 یوان در هر تن برای دیزل در مقایسه با فروش داخلی ضرر کردند. چین 400 هزار بشکه سوخت در همین ماه صادر کرده است.  با برداشته شدن قرنطینه های ناشی از همه گیری ویروس کرونا در سراسر آسیا و آغاز فعالیت صنعتی، دیزل تبدیل به یکی از قوی ترین محصولات شده است. حاشیه سود سوخت در سنگاپور بیش از 80 درصد نسبت به اواسط ماه مه افزایش یافته است. رانندگانی که ترجیح می‌دهند به جای وسایل حمل و نقل عمومی از خودروهای شخصی خود استفاده کنند هم تقاضا برای سوخت را بالا میبرند.  ذخایر شناور سوخت در سنگاپور رو به کاهش می‌روند. در اوج تعطیلی های ناشی از ویروس کرونا، کاهش مصرف سوخت باعث شد سوخت اضافی به نفتکش ها راه پیدا کند. طبق گفته تاجران و تحلیلگران، علی‌رغم نشانه‌های خوشبینانه در بازار سوخت آسیا، بهبود حاشیه سود بیشتر مربوط به کاهش عرضه می شود تا تحریک مصرف.  با وجود بهبود سریعتر شرایط چین در مقایسه با سایر مناطق آسیا، بهبود کامل حمل و نقل هوایی در چین چندین ماه طول میکشد و این مدت در کشورهای دیگر بیشتر خواهد بود. قیمت بالای سوخت در آسیا احتمالاً موقت است. بهبودی بیشتر تقاضا احتمالاً در ماه ژوئن خواهد بود ولی اگر پالایشگاه ها  فعالیت خود را افزایش دهند، حاشیه سود سوخت تهدید می شود. انتهای پیام/167
 نامه مدرس خیابانی به جهانگیری/ وزارت صمت خواستار تمدید ۳ ماهه مصوبه واردات خودروهای دپو شده در گمرک شد+ سند , سرپرست وزارت صنعت، معدن و تجارت در نامه‌ای به معاون اول رییس جمهور خواستار تمدید ۳ ماهه مصوبه واردات خودرو و کالاهای گروه ۴ شد. , به گزارش خبرنگار اقتصادی خبرگزاری تسنیم، حسین مدرس خیابانی سرپرست وزارت صنعت، معدن و تجارت در نامه‌ای به معاون اول رییس جمهور خواستار خواستار تمدید 3 ماهه واردات خودرو و کالای گروه 4 شد. در این نامه آمده است: الف: همانطوری که مستحضرید مهلت ترخیص خودروهای دپو شده در گمرکات اجرایی کشور موضوع مصوبه شماره 152676 ت 57394ه مورخ 1398/11/29 نهایتا تا تاریخ 1399/2/29 تمدید گردید که معضلاتی به شرح ذیل عملا مانع اجرایی شدن کامل مصوبه شده است. 1- طولانی شدن فرآیند انتقال ثبت سفارشات سال های قبل از سامانه ثبت سفارش به سامانه جامع تجارت جهت انجام اقدامات قانونی ثبت سفارش 2- عدم آمادگی زیرساخت‌های سیستمی در سامانه جامع تجارت و سامانه پنجره تجارت فرامرزی (EPL) و فقدان هماهنگی بین دستگاه‌های ذی مدخل در مصوبه فوق الذکر همچون بنیاد شهید و امور ایثارگران، سازمان بهزیستی و دبیرخانه شورای عالی مناطق آزاد و ویژه اقتصادی 3- شیوع بیماری کرونا و تأثیر مستقیم آن در کاهش کارکرد دستگاههای اجرایی ب: مشکلات عدم ترخیص بخشی از کالاهای گروه چهارم کالایی: 1- این دسته از کالاها که مرتبط با مصوبه شماره 152677 ت7322ه مورخ 1398/11/29 می‌باشد امکان ترخیص آنها فراهم نشده که عمده دلایل آن به شرح ذیل می‌باشد. 1-2- عمده ثبت سفارشات متعلق به سال 1397 بوده و به دلیل تغییر ردیف تعرفه و یا تفکیک آنها در سال 1398 ویرایش این قبیل ثبت سفارشات با مشکلات عدیده ای در سامانه جامع تجارت و پرتال ارزی بانک مرکزی جمهوری اسلامی ایران مواجه شده است. 1-3- شیوع بیماری کرونا تأثیر مستقیم در کاهش کارکرد دستگاههای اجرایی و بالطبع عدم تحقق مصوبه فوق الذکر داشته است لهذا باتوجه به محرومیت تعداد قابل توجهی از افراد ذیحق از تسهیلات این دو مصوبه مقرر فرمایند پیش نویس مصوبه پیوست در خصوص استمهال سه ماه هر دو مصوبه در اولین جلسه هیأت محترم وزیران مطرح و مورد موافقت قرار گیرد.  انتهای پیام/
 شاخص بورس به ارتفاع یک میلیون واحد نزدیک شد , شاخص بورس در جریان معاملات امروز بازار سرمایه با ثبت رشد ۳۴هزار و ۹۳۷هزار واحدی، در ارتفاع ۹۷۳هزار و ۴۹۵واحد قرار گرفت. , به گزارش خبرنگار اقتصادی خبرگزاری تسنیم، در جریان دادوستدهای امروز بازار سرمایه بیش از 7میلیارد و 548میلیون سهم و حق‌تقدم به‌ارزشی بالغ بر 6هزار و 192میلیارد تومان در بیش از 945هزار و 18نوبت مورد دادوستد قرار گرفت و شاخص بورس با رشد 34هزار و 937واحدی در ارتفاع 973هزار و 495 واحد قرار گرفت. بیشترین اثر مثبت بر دماسنج بازار سهام در روز جاری به نام نمادهای معاملاتی شرکت‌های صنایع پتروشیمی خلیج فارس، فولاد مبارکه اصفهان و مس صنایع مس ایران شد و در مقابل شرکت‌های پارس خودرو، سرمایه‌گذاری سایپا و گروه بهمن با افت خود مانع افزایش بیشتر نماگر بازار سهام شدند. بر اساس این گزارش، در بازارهای فرابورس ایران هم با معامله یک میلیارد و 838 میلیون ورقه به‌ارزش 3192میلیارد تومان در 472هزار نوبت، شاخص فرابورس (آیفکس) 384واحد رشد کرد و در ارتفاع 11هزار و 248واحد قرار گرفت. در این بازار هم امروز بیشترین اثر مثبت بر شاخص فرابورس به نام نمادهای معاملاتی سنگ آهن گهرزمین، پتروشیمی مارون و هلدینگ صنایع معدنی خاورمیانه شد و در مقابل شرکت‌های سرمایه‌گذاری توسعه و عمران استان کرمان، صنعتی بهپاک و افرانت بیشترین اثر منفی را بر شاخص فرابورس به نام خود ثبت کردند. انتهای پیام/
 تداوم موج گرما در هفته جاری/ مهم‌ترین کمک برای پایدار ماندن برق، تنظیم کولرهای گازی است , سخنگوی صنعت برق گفت: میانگین دمای هوا یک درجه سلسیوس افزایش یافته و همین امر باعث بالا رفتن استفاده از وسایل سرمایشی و روند صعودی مصرف برق شده است. , به گزارش گروه اقتصادی خبرگزاری تسنیم، مصطفی رجبی مشهدی، سخنگوی صنعت برق در گفت‌وگو با رادیو پیام با تاکید بر این که مردم می‌توانند با تنظیم دمای کولرهای گازی خود روی 24 تا 25 درجه(دمای آسایش) به کاهش مصرف برق خود کمک کنند، گفت: مردم با تنظیم کولرهای گازی روی این درجه، می‌توانند در تامین مطمئن برق سهم بسزایی داشته باشند. وی با بیان این که با توجه به پیش‌بینی‌های صورت گرفته، روند افزایشی موج گرما در هفته جاری ادامه خواهد داشت، خاطرنشان کرد: هر یک درجه افزایش دمای هوا حدود 1350 مگاوات تا 1500 مگاوات به مصرف برق کشور اضافه می‌کند که با این پیش‌بینی میزان مصرف برق کشور را در هفته جاری به رقم بی‌سابقه 52 تا 53 هزار مگاوات خواهد رساند. سخنگوی صنعت برق یادآور شد: ساعت‌های اوج مصرف از ساعت 13 تا 17 است که مشترکان باید در این ساعات از دور کند کولر آبی استفاده کنند، دمای ترموستات کولر گازی را روی عدد 24 درجه قرار دهند و از وسایل پرمصرف مانند ماشین لباسشویی، ظرفشویی و اتو بخار در این ساعت‌ها استفاده نکنند. وی با بیان اینکه استفاده از دور کند کولر آبی در زمان اوج مصرف و نصب سایبان روی کولر تا 30 درصد مصرف برق را کاهش می‌دهد، گفت: تغییر درجه ترموستات کولر گازی از 18 به 24 درجه معادل 20 درصد و خاموش کردن هر لامپ اضافی، در زمان اوج مصرف هزار مگاوات از مصرف برق کشور را کاهش می‌دهد. رجبی مشهدی با اشاره به اینکه به ازای هر 10 درصد کاهش مصرف برق 20 درصد از هزینه بهای برق مصرفی در قبوض کاهش می‌یابد، ادامه داد: امسال نیز در زمان اوج مصرف تابستان، برای مشترکان پرمصرف، 16 درصد بیش از تعرفه سایر مشترکان بهای برق افزایش می‌یابد. سخنگوی صنعت برق با تاکید بر لزوم خاموش کردن لامپ‌ها و تجهیزات سرمایشی در زمان خروج از خانه و یا ادارات گفت: در زمان اوج مصرف سال گذشته مصرف برق کشور به 57 هزار و 681 مگاوات رسید که اگر مصرف فعلی ادامه یابد امسال این رقم به 60 هزارمگاوات خواهد رسید. سخنگوی صنعت برق خاطرنشان کرد: مشترکانی که مصرف برق خود را کاهش دهند، از پاداش خوش مصرفی برخوردار خواهند شد. انتهای پیام/
 سرگردانی حواله داران خودروی turbo ۳۶۰ / شرکت آذویکو فقط وعده می‌دهد , برخی مشتریان خودروی turbo ۳۶۰ از شرکت آذویکو معتقدند، اگر شرکت آذویکو قصد عمل نمودن به تعهداتش را دارد طی یکماه آتی برنامه مشخص خود را به صورت علنی اعلام نماید . , به گزارش خبرگزاری تسنیم، در اوایل سال 1397 شرکت آذویکو (صنعت خودرو آذربایجان ) خودروی turbo 360  را با مجوز وزارت صنعت به  صورت دستی و اتومات طی بخشنامه ای با شرایط جذاب و وسوسه انگیز به فروش رساند و طی اقساطی چند مرحله ی وجوه الباقی را اخذ کرد. این طرح فروش پیش از اعلام تحریم های جدید بر علیه صنعت خودروسازی کشور بود  اما سوال اینجاست چرا شرکت آذویکو که در ابتدای  سال 1397 میدانست در تحریم قرار خواهد گرفت با تبلیغات و عقد قرارداد و گرفتن مجوز  شروع به فروش خودرو نموده است . چرا  زمانی که تحریم ها اجرای  شد مطابق با  بند (6-6 در صورت بروز شرایط فورس ماژور مانند زلزله ،سیل،جنگ ،آتش سوزی ،شورش های فراگیر و همچنین تحریم های اقتصادی بین المللی ) حواله داران را  به صورت کتبی مطلع نکرد و حتی در مرداد ماه که تحریم  ظالمانه آمریکا اجرایی شد مجدداً اقساط مابقی را از متقاضیان دریافت کرد. در آن شرایط شرکت می باست به شیوه ی قرارداد با کشور ثالث سایک در کشور چین اقدام می کرد تا بتواند جواب گوی حواله داران محصولات خود باشد اما این رویه انجام نشد و حتی شرکت آذویکو هیچگونه اطلاعیه کتبی  در زمان قرار داد به حواله داران مبنی بر قرار گرفتن در شرایط  فورس ماژور و عدم ایفای تعهدات خود اعلام نکرد. حتی متأسفانه مجدداً شروع به صدور اطلاعیه مبنی بر زمان بندی جدید برای تحویل خودروها با جلب نظر وزارت خانه و سازمان حمایت از مصرف کنندگان کرد و حواله داران را یکسال دیگر منتظر گذاشت.  این در حالی است که اگر وعده‌های غیر عملی بیان نمی شد حواله داران پیش از بالارفتن قیمت خودرو به خرید خودروی جایگزین اقدام می کردند و تا این حد متضرر نمی شدند .  حال این سوال مطرح است که چرا وزارت خانه صمت نظارتی بر پشتوانه این قرار دادها و ارز خریداری شده دولتی  و اجرای قرار داد های مورد تایید خود ندارد . لازم به ذکر است ( صنعت خودرو سازی آذربایجان آذویکو جزء خودروسازان مورد تائید وزارت صمت است)  و از فروش خودرو طی قرارداد با قیمت قطعی با زمان مشخص و اخذ وجه طی اقساط و وعده  ارائه وام بدون بهره جلوگیری نکرد. حال این سوال است دقیقا چرا برخوردی با عدم اجرای تعهدات شرکت آذویکو (ام جی) نمی شود! چرا یک شرکت دو سال وجه متقاضیان را دریافت و در نهایت به جای تحویل خودرو اظهارنامه فسخ  آنهم پس از دوسال را برای حواله داران می فرستد. آیا  وظیفه و تعهد شرکت این  بوده  یا اینکه برابر با قرارداد و مجوزات و تعهدات باید عمل می‌کرد. قطعا شعار امسال و سال قبل توسط رهبر عزیزمان محقق شدن جهش تولید و حمایت از تولید کنندگان است ولی نه تولیدی که سرانجام آن دریافت ارز دولتی برای صنعت خودرو آذربایجان (آذیکو)  و ارسال اظهارنامه فسخ به خریداران آنهم با معطلی چند ساله است. در این شرایط نقش وزارت صمت و سازمان های نظارتی وحمایتی  چیست؟ به اعتقاد مشتریان خودروی  turbo 360   که هنوز وضعیت آنها تعیین تکلیف نشده است اگر شرکت آذویکو قصد عمل نمودن به تعهدات خود دارد طی یکماه آتی برنامه مشخص خود را به صورت علنی اعلام نماید .   انتهای پیام/
 رشد ۳۱۱ درصدی حجم معاملات تالار صنعتی و معدنی بورس کالا , بالغ بر ۸۷۲ هزار و ۹۰۴ تن انواع کالا به ارزش بیش از ۵۰ هزار میلیارد ریال طی هفته گذشته در بازار فیزیکی بورس کالای ایران مورد دادوستد قرار گرفت که از نکات قابل توجه این معاملات رشد ۳۱۱ درصدی حجم معاملات در تالار محصولات صنعتی و معدنی است. , به گزارش خبرنگار اقتصادی خبرگزاری تسنیم، در جریان معاملات بورس کالای ایران در هفته‌ای که گذشت 872 هزار و 904 تن انواع کالا به ارزش بیش از 50 هزار میلیارد ریال در بازار فیزیکی بورس کالای ایران مورد دادوستد قرار گرفت که از نکات قابل توجه معاملات در هفته مذکور می توان به رشد 311 درصدی حجم معاملات در تالار محصولات صنعتی و معدنی اشاره کرد. همچنین در این مدت در تالار محصولات صنعتی و معدنی بورس کالا 496 هزار و 96 تن انواع کالا به ارزش 36 هزار و 672 میلیارد ریال معامله شد که نسبت به هفته ما قبل رشد 311 درصدی در حجم معاملات را تجربه کرد. در این تالار 488 هزار و 638 تن فولاد، 4 هزار و 790 تن مس، 2 هزار تن آلومینیوم، 150 تن کنسانتره مولیبدن، 18 تن کنسانتره فلزات گرانبها، 36 کیلوگرم شمش طلا و 500 تن روی از سوی مشتریان خریداری شد. در دو بخش داخلی و صادراتی تالار فرآورده های نفتی و پتروشیمی بورس کالا در هفته گذشته نیز 376 هزار و 743 تن انواع کالا به ارزش 14 هزار و 260 میلیارد ریال به فروش رسید.در این تالار 44 هزار و 80 تن قیر، 213 هزار تن وکیوم باتوم، 63 هزار و 87 تن مواد پلیمری، 17 هزار تن لوب کات، 32 هزار و 273 تن مواد شیمیایی، 2 هزار و 93 تن روغن پایه، 3 هزار تن سلاپس واکس، یک هزار و 180 تن عایق رطوبتی و یک هزار و 30 تن گوگرد معامله شد. این گزارش می‌افزاید: بازار فرعی بورس کالای ایران هم در هفته‌ای که گذشت معامله 64 تن محصول را تجربه کرد. انتهای پیام/
 لغو برخی محدودیت‌ها در طرح پیش فروش ۷۵ هزار دستگاه خودرو , آنطور که شنیده شده گویا قرار است در طرح پیش فروش ۷۵ هزار دستگاه خودرو برخی از محدویت ها از جمله پلاک فعال برداشته شود. , به گزارش خبرنگار اقتصادی خبرگزاری تسنیم، 7 روز از اجرای طرح فروش فوری تعدادی از محصولات ایران خودرو و سایپا می‌گذرد اما  هنوز آماری از میزان پیش ثبت نام متقاضیان در این طرح نه از سوی وزارت صنعت و نه از سوی مدیران دو شرکت خودروساز اعلام نشده است. جالب اینجاست در کمیته خودرو مصوب شده اخبار طرح فروش در قالب اطلاعیه منتشر شود اما هنوز هیچ خبری از میزان ثبت نامی ها در این طرح فروش نیست. به هر حال به نظر می‌رسد عدم واریز پیش پرداخت در این طرح عاملی شده تا بسیاری از مردم شانس خود را امتحان و اقدام به ثبت نام کرده اند. البته محدودیت های اعمال شده در این طرح فروش از جمله داشتن پلاک فعال برای آن دسته از افرادی که دارای خودروی فرسوده هستند مشکلاتی را به وجود آورده است به نحوی که آنها نمی‌توانند در این طرح ثبت نام کنند. علاوه بر این اخیراً هم خبر پیش‌فروش یکساله 75 هزار دستگاه خودرو از سوی خودروسازان مطرح شده که همین امر بلاتکلیفی این افراد را در خرید خودرو بیشتر کرده است. آنطور که شنیده شده گویا قرار است در طرح فروش 75 هزار دستگاه خودرو برخی از محدویت ها از جمله پلاک فعال برداشته شود تا آن دسته از افرادی که دارای خودروی فرسوده هستند با رعایت شرایطی جدید امکان ثبت نام خودرو را پیدا کنند.  انتهای پیام/  
 طلبه‌ همه‌فن‌‌حریف چطور به جنگ بیکاری رفت؟ از برق‌کاری و زنبورداری تا کارآفرینی با چوب , طلبه جوان بابلی که در حوزه علمیه مشغول است، در اوقات فراغتش دست به کارآفرینی‌های متعدد در حوزه کشاورزی، نجاری و زنبورداری زد تا نشان دهد در همین اوضاع و احوال اقتصادی هم می‌توان به جنگ با بیکاری رفت و به جهش تولید کمک کرد. , به گزارش خبرنگار اقتصادی خبرگزاری تسنیم، موضوع کارآفرینی و اشتغالزایی به‌ویژه در شهرهای کوچک و مناطق روستایی طی سالهای اخیر رونق خوبی گرفته و هر روز می‌شنویم که در گوشه و کنار این کشور پهناور، برخی جوانان این مروز و بوم در اوضاع وخیم بیکاری، خودشان دست به کار شده و نه‌تنها بیکاری‌شان را علاج، بلکه برای دیگران هم شغلی دست‌وپا می‌کنند. در سالی هم که به‌عنوان جهش تولید نام گرفته است، برخی اقشار فارغ از اینکه چه لباسی یا شغلی دارند، اقدام به کارآفرینی و اشتغال‌زایی به‌ویژه در حوزه‌های کشاورزی و دامپروری در روستاها می‌کنند، که در این بین اقشار طلبه و روحانی هم به‌وفور یافت می‌شود. در یک نمونه تازه، طلبه جوان بابلی که در حوزه علمیه در بخش رسیدگی به امور طلاب مشغول است، در اوقات فراغت خود دست به کارآفرینی در بخش‌های مختلف زده است. رضا عزیز سماکوش که ساکن روستای گرجی‌آباد بابل هست، در رسته‌های شغلی زیادی از کارهای ساختمانی مثل برق‌کاری، لوله‌کشی ساختمان و تأسیسات، و جوشکاری گرفته، تا ساخت حرفه‌ای انواع دکورهای زیبای چوبی را در کارگاه کوچک خود انجام می‌دهد که به‌گفته خودش روزانه چندین سفارش کار از اقصی نقاط کشور برای محصولات خود دریافت می‌کند. وی همچنین در این کارگاه، برخی نوجوانان روستا را آموزش رایگان می‌دهد تا بتوانند حرفه‌آموزی کنند. این روحانی جوان بابلی علاوه بر این، در کارهای باغبانی و صیفی‌جات هم دستی بر آتش دارد، ضمن اینکه اقدام به زنبورداری هم می‌کند، تا نشان دهد اگر اراده‌ای برای کار کردن باشد، زمینه آن به‌ویژه در مناطق روستایی فراهم است و می‌توان با بهره‌گیری از اراده و توان حرفه‌ای به جنگ با مشکلات اقتصادی رفت.      انتهای پیام/+
 تولید ۱میلیون و ۲۰۰هزار خودرو در دستورکار امسال خودروسازان/ اجرای طرح فروش فوری هر ۳ ماه یک‌بار , سرپرست وزارت صنعت، معدن و تجارت با بیان این‌که امسال تولید یک‌میلیون و ۲۰۰هزار دستگاه خودرو در دستورکار خودروسازان قرار گرفته است، گفت: هر ۳ ماه یک‌بار طرح فروش فوری خودرو اجرایی می‌شود. , به گزارش خبرگزاری تسنیم، حسین مدرس خیابانی در دیدار با علی نیکزاد نایب‌رئیس مجلس شورای اسلامی درباره وضعیت صنعت خودروسازی کشور تصریح کرد: پس از اعمال تحریم‌های ظالمانه آمریکا در اردیبهشت 97 شرکت‌های خودروسازی کره و فرانسه چمدان خود را بسته ایران را ترک کردند. در این شرایط حتی خوشبینانه‌ترین افراد نیز تداوم فعالیت خودروسازان را بعید می‌دانستند. وی افزود: خودروسازان توانستند در سال‌های 97 و 98 با تکیه بر توان داخل به تولید ادامه دهند و حتی امسال تولید یک میلیون و 200 هزار دستگاه خودرو در دستورکار این شرکت‌ها قرار گرفته است. سرپرست وزارت صنعت، معدن و تجارت با بیان اینکه بخشی از تقاضای موجود در بازار خودرو کاذب بوده و ناشی از سوداگری است، اضافه کرد: زمانی که افراد می‌توانند با خرید خودرو حدود 40 میلیون تومان سود به دست آورند مسلماً سوداگران تمام تلاش خود را برای استفاده از این فضا به‌کار می‌برند. خیابانی با ابراز اینکه تاکنون در طرح فروش فوری حدود 25 هزار دستگاه عرضه می‌شود در حالی که حدود 3 میلیون نفر متقاضی ثبت‌نام کرده‌اند، اضافه کرد: در این شرایط چاره‌ای جز قرعه‌کشی برای وزارت صنعت باقی نمی‌ماند. سرپرست وزارت صنعت، معدن و تجارت با اعلام اینکه مقرر شده است هر 3 ماه یک‌بار طرح فروش فوری خودرو اجرایی شود، تصریح کرد: مادامی که قیمت خودرو واقعی نشود این بازار همچنان محلی برای سرمایه‌گذاری خواهد بود. وی با بیان اینکه نهاده‌های تولید خودرو مانند فولاد حدود 168 درصد افزایش قیمت داشته‌اند، ادامه داد: در سال گذشته با بومی‌سازی تولیدات، حدود 300 میلیون دلار از ارزبری تولید خودرو کاسته شد و براساس برنامه‌ریزی‌ها مقرر است این رقم در سال جاری به 500 میلیون دلار برسد. خیابانی درباره تولید خودروی ملی گفت: باید کمیته مشترکی با حضور دانشگاه علم و صنعت، ایران خودرو، سایپا و معاونت آموزشی وزارت صنعت، معدن و تجارت تشکیل شود و پلت‌فرم مشترک تولید خودروی ملی طراحی شود. وی با تأکید بر ضرورت تولید موتورسیکلت و خودروی برقی یادآور شد: برای تولید خودروی ملی باید علی‌رغم طراحی پلت‌فرم مشترک منابع مالی مورد نیاز نیز فراهم شود. انتهای پیام/+
 نحوه دریافت و اجرای سفارش فروش مشمولین سهام عدالت ابلاغ شد , سازمان بورس فرم درخواست فروش سهام عدالت و نحوه دریافت و اجرای سفارش فروش مشمولین سهام را به کلیه شرکت‌های کارگزاری ابلاغ کرد. , به گزارش خبرنگار اقتصادی خبرگزاری تسنیم، مدیریت نظارت بر کارگزاران سازمان بورس فرم درخواست فروش سهام عدالت و نحوه دریافت و اجرای سفارش فروش مشمولین سهام عدالت را به کلیه شرکت‌های کارگزاری ابلاغ کرد. 1. موارد زیر در خصوص دریافت و اجرای سفارش فروش مشمول این سهام عدالت به شرح زیر به تصویب رسید: 1-1. فرم درخواست فروش سهام عدالت و اقرارنامه مشمولین سهام عدالت به پیوست تصویب شد. 1-2. در خصوص آن دسته از مشمولین سهام عدالت که طبق ماده 169 آیین نامه اجرایی آزادسازی سهام عدالت مصوبه شورای عالی بورس احراز هویت شده‌اند و سفارش فروش سهام شرکت‌های سرمایه پذیر موجود در سبد سهام عدالت را بصورت الکترونیک به کارگزار ارائه کرده‌اند، نیازی به اخذ سفارش فروش بصورت مکتوب از این دسته مشمولین سهام عدالت نیست. در این دسته از سفارشات فروش بندهای 9 گانه مندرج در فرم درخواست فروش سهام عدالت و اقرارنامه باید به مشتری نمایش داده شود و بصورت الکترونیکی به تایید مشتری نیز رسانیده شود. 1-3. بر اساس اختیارات تفویضی به سازمان بورس بر اساس ماده 4 دستورالعمل نحوه دریافت و اجرای سفارش مشتریان مشمول سهام عدالت مصوبه شورای عالی بورس سقف تعداد سهام و ارزش ریالی سهام قابل واگذاری از سبد سهام عدالت مشمولین در این مرحله حداکثر 30 درصد تعداد سهام و ارزش ریالی سهام در هر شرکت سرمایه پذیر موضوع سهام عدالت تعیین می شود و در صورت ایجاد پاره سهم، تعداد سهام باید عدد صحیح بالاتر (رند به بالا) در نظر گرفته شود. 1-4. بورس ها می توانند برای مدت یک هفته معاملات سهام شرکت‌های سرمایه پذیر موضوع سبد سهام عدالت از ساعت 12:45 تا 14 را به قیمت پایانی همان روز انجام دهند. این سفارشات که توسط کارگزار وارد سامانه معاملات می شود باید دارای اعتبار روز باشد. در صورت تجمیع سفارش و دارای شرایط واگذاری بصورت بلوک هر نیم ساعت کارگزار می تواند در ساعات معاملاتی بازار با بهترین قیمت درخواستی میانگین قیمت آن لحظه یا حداکثر یک درصد پایین‌تر، بلوک مربوطه را عرضه کند. 1-5. چنانچه بخشی از سفارشات تجمیع شده سهام یک شرکت سرمایه پذیر از سبد سهام عدالت در یک روز معاملاتی توسط کارگزار به فروش برسد آن گاه شرکت سپرده‌گذاری مرکزی مکلف است ابتدا تعداد سهام فروش رفته توسط آن کارگزار را برای مشتریانی که سفارشات آنها نزد کارگزار تجمیع شده بصورت مساوی با رعایت سقف سفارش وی لحاظ کند و سپس باقی مانده سهام را بصورت تصادفی بین مشتریان منظور کرده به گونه ای که برای هر مشتری بیش از یک سهم بطور تصادفی لحاظ نشود. 1-6. آن دسته از شرکت‌های کارگزاری که بر اساس اختیارات محوله به کمیته پایش ریسک بازار به‌موجب بند 4-4 صورت جلسه 14 مرداد سال 98 هیات مدیره به تشخیص کمیته یادشده به عنوان کارگزاری پرریسک تشخیص داده شوند، مجاز به ارائه خدمت به عنوان کارگزار عامل فروش در خصوص مشمولین سهام عدالت نیستند. انتهای پیام/
 اسامی سهام بورس با بالاترین و پایین‌ترین رشد قیمت امروز ۹۹/۰۳/۱۱ , سهامداران شرکت‌های مس شهید باهنر، شیر پاستوریزه پگاه خراسان و صنایع آذرآب در بورس و معامله‌گران شرکت‌های شرکت‌‌های گسترش سرمایه‌گذاری ایرانیان، گروه سرمایه‌گذاری میراث فرهنگی و زرین معدن آسیا هم در فرابورس بیشترین کاهش قیمت را داشتند. , به گزارش خبرنگار اقتصادی خبرگزاری تسنیم، شاخص بورس در جریان معاملات امروز بازار سرمایه با افت 3هزار و 83واحدی در ارتفاع 970هزار و 411واحد به کار خود پایان داد و تعداد 12میلیارد و 624میلیون سهم و حق‌تقدم به‌ارزش 9هزار و 526میلیارد تومان در یک میلیون و 338هزار نوبت مورد دادوستد قرار گرفت. بر این اساس سهامداران شرکت‌های سرمایه‌گذاری توسعه آذربایجان، قطعات اتومبیل ایران و معدنی دماوند امروز بیشترین رشد قیمت را در بورس اوراق بهادار و در مقابل سهامداران شرکت‌های مس شهید باهنر، شیر پاستوریزه پگاه خراسان و صنایع آذرآب نیز بیشترین افت را در سبد سهام خود داشتند. بر اساس این گزارش، در بازارهای فرابورس ایران هم با معامله 2 میلیارد و 610میلیون ورقه به‌ارزش 4هزار و 694میلیارد تومان در 592هزار نوبت، شاخص فرابورس (آیفکس) 31واحد افت کرد و در ارتفاع 11 هزار و 216واحد قرار گرفت. در این بازار هم امروز سهامداران شرکت‌های داروسازی تولید دارو، کشت و دامداری فکا و سنگ آهن گهر زمین افزایش قیمت را داشتند و در مقابل شرکت‌‌های گسترش سرمایه‌گذاری ایرانیان، گروه سرمایه‌گذاری میراث فرهنگی و زرین معدن آسیا هم بیشترین افت قیمت را شاهد بودند. انتهای پیام/
 افت ۳ هزار واحدی شاخص بورس , شاخص بورس در جریان معاملات امروز بازار سهام با ثبت افت ۳هزار و ۸۳واحد در ارتفاع ۹۷۰هزار و ۴۱۱واحد قرار گرفت. , به گزارش خبرنگار اقتصادی خبرگزاری تسنیم، در جریان دادوستدهای امروز بازار سرمایه 12میلیارد و 624میلیون سهم و حق‌تقدم به‌ارزش 9هزار و 526میلیارد تومان در یک میلیون و 338هزار نوبت مورد دادوستد قرار گرفت و شاخص بورس با افت 3هزار و 83واحدی در ارتفاع 970هزار و 411واحد قرار گرفت. بیشترین اثر منفی بر رشد دماسنج بازار سهام در روز جاری نیز به نام نمادهای شرکت‌های مخابرات ایران، ‌گروه مپنا و پتروشیمی پارس شد و در مقابل شرکت‌های سرمایه‌گذاری غدیر، سرمایه‌گذاری نفت و گاز و پتروشیمی تامین و پالایش نفت اصفهان با رشد خود مانع افت بیشتر نماگر بازار سهام شدند. شاخص‌های اصلی بازار سرمایه هم روز منفی را پشت سر گذاشتند؛ به‌طوری که شاخص قیمت (وزنی ــ ارزشی) 818واحد، کل (هموزن) 610واحد، قیمت (هموزن) 403واحد، آزاد شناور 897و شاخص‌های بازار اول و دوم به ترتیب 1746 و 8348 واحد افت کردند. بر اساس این گزارش، در بازارهای فرابورس ایران هم با معامله 2 میلیارد و 610میلیون ورقه به‌ارزش 4هزار و 694میلیارد تومان در 592هزار نوبت، شاخص فرابورس (آیفکس) 31واحد افت کرد و در ارتفاع 11 هزار و 216واحد قرار گرفت. در این بازار هم امروز بیشترین اثر منفی بر شاخص فرابورس در روز جاری نیز به نام نمادهای شرکت‌های گروه سرمایه‌گذاری میراث فرهنگی، پتروشیمی زاگرس و فولاد هرمزگان جنوب شد و در مقابل شرکت‌های سنگ‌آهن گهر زمین، بانک دی و فرابورس ایران با رشد خود مانع افت بیشتر نماگر بازار سهام شدند. انتهای پیام/
 ترامپ نشست سران گروه ۷ را به تعویق انداخت , رئیس جمهور آمریکا اعلام کرد نشست اقتصادهای بزرگ جهان موسوم به گروه هفت را که قرار بود ماه آینده برگزار شود به ماه سپتامبر یا بعد از آن موکول کرده است. , به گزارش خبرگزاری تسنیم به نقل از بیزینس تایمز، دونالد ترامپ، رئیس جمهور آمریکا روز گذشته (شنبه) اظهار داشت که نشست سران گروه هفت را که قرار بود ماه آینده برگزار شود به ماه سپتامبر یا بعد از آن موکول کرده است. وی همچنین اعلام کرد که سران کشورهایی مانند استرالیا، روسیه، کره جنوبی و هند را به لیست افراد دعوت شده برای شرکت در این اجلاس خواهد افزود. ترامپ در گفت وگو با خبرنگاران هنگام بازگشت به واشنگتن از کیپ کاناورال در فلوریدا گفت: گروه هفت که اعضای آن پیشرفته‌ترین اقتصادهای جهان هستند، در قالب فعلی خود «گروهی بسیار منسوخ از کشورها» است. ترامپ گفت: من این اجلاس را به تعویق می‌اندازم زیرا فکر نمی‌کنم که گروه هفت، به درستی بیانگر اتفاقاتی باشد که در جهان رخ می‌دهند. بنا بر این گزارش، مشخص نیست که آیا تمایل ترامپ برای دعوت از کشورهای دیگر به این اجلاس، تلاشی برای گسترش دائمی گروه هفت باشد. در چندین اظهار نظر قبلی، وی پیشنهاد داده بود که با توجه به اهمیت استراتژیک جهانی روسیه، این کشور به گروه هفت اضافه شود. سخنگوی کاخ سفید نیز اعلام کرد که ترامپ می‌خواهد کشورهای شرکت کننده در این اجلاس درباره چین بحث و گفتگو کنند. ترامپ به دلیل رسیدگی به شیوع ویروس کرونا، که از چین آغاز شد، به پکن انتقادات شدیدی را وارد کرده است و روز جمعه نیز به دولت خود دستور داد تا امتیاز ویژه آمریکا برای تجارت با هنگ کنگ را به تلافی تصمیم چین برای تحمیل یک قانون جدید امنیتی در این شهر، از بین ببرد. انتهای پیام/
 گفتگو|صرفه‌های اقتصادی صادرات بنزین به ونزوئلا؛ پیوند تاریخی قدرت دفاعی و اقتصادی , یک استاد دانشگاه با تبیین فواید اقنصادی انتقال بنزین به ونزوئلا گفت: قدرت دفاعیِ بازدارنده و قدرت اقتصادی با صادرات بنزین به ونزوئلا پیوند داده شد. , به گزارش خبرنگار اقتصادی باشگاه خبرنگاران پویا، اعزام نفت کش های غول پیکر نفتی از سوی ایران به سمت ونزوئلا ، آن هم با سیستم های روشن موقعیت یاب  و شکستن حلقه محاصره تحریمی آمریکا یک نقطه عطف تاریخی در موقعیت راهبردی جمهوری اسلامی ایران در جهان به شمار می رود و به نوعی از ظهور یک قدرت فرا منطقه ای خبر می دهد. گذشته از ابعاد سیاسی و بین المللی این این اقدام، ابعاد اقتصادی این موضوع نیز قابل توجه است که در این زمینه با دکتر الله مراد سیف، دانشیار گروه اقتصاد دانشگاه جامع امام حسین (ع) گفت و گو کردیم؛ * صرفه های اقتصادی انتقال بنزین به ونزوئلا  سیف در پاسخ به صرفه ­های اقتصادی انتقال بنزین به ونزوئلا با توجه به بعد مسافت گفت: در شرایط عادی صادر کردن فرآورده های نفتی با فاصله زیادی که بین دو کشور ایران و ونزوئلا وجود دارد که بیش از 70 روز زمان لازم دارد، شاید منطقی و اقتصادی نباشد.  لیکن، اگر توجه کنیم که هر دو کشور در تحریم بوده و در عین حال ونزوئلا به بنزینی که در شرایط فعلی در ایران با مازاد ظرفیت تولید (به دلیل کاهش مصرف داخلی در همه گیری کرونایی) روبرو می­باشد نیازمند است، این اقدام به رغم فاصله دریایی زیاد اقتصادی هم هست. این استاد دانشگاه با اشاره به منفعت دیگر اقتصادی این اقدام افزود:  نکته جالب دیگر این مبادله اقتصادی پرداخت بهای این بنزین با چیزی غیر از دلار بود و این اقدام خود به  نوعی کنار گذاشتن سنت جاریه مبادلات نفتی است که الزاما می باید با دلار امریکا پرداخت صورت گیرد. سیف افزود: اگر سایر کشورهای صادر کننده نفت نیز تصمیم بگیرند مابه ازای نفت صادراتی خود را با مثلاً طلا تعریف کنند با توجه به حجم بالای مبادلات روزانه نفتی ، اتفاق تاریخی دیگری رقم خواهد خورد که می تواند ضربه ای اساسی به هژمونی دلار امریکا در جهان باشد. وی با تصریح به اینکه تسویه مبادلات با طلا ، آن هم بین دولت ها ، به سادگی امکان پذیر است گفت: نرخ گذاری هر دو طرف مبادلات در روز تحویل و به نرخ جهانی نفت و طلا می تواند صورت گیرد و از این جهت مشکلات توافقات پولی دو جانبه را ندارد . این استاد دانشگاه با اشاره به اینکه اعزام کشتی های بنزینی ایران به ونزوئلا تنها در سایه قدرت دفاع موشکی ج.ا.ایران میسر شده است گفت: چنین پدیده ای حاکی از آن است که دشمن هم تهدید جمهوری اسلامی ایران مبنی بر اقدام متقابل  در صورت تعرض به کشتی ها را جدی گرفته  و هم قدرت اعمال این تهدید را باور کرده است . یعنی هم اراده جمهوری اسلامی را در اجرایی کردن اقدام متقابل باور کرده و هم توانایی اعمال این اراده را که همان قدرت موشک های قاره پیمای بالستیک جمهوری اسلامی ایران را پذیرفته است. سیف افزود: این همان مولفه یِ مهمی است که پیش چشم جهانیان رخ داده و حکایت از ظهور قدرت فرا منطقه ای جمهوری اسلامی ایران دارد . * پیوندِ قدرت دفاعیِ بازدارنده و قدرت اقتصادی با صادرات بنزین به ونزوئلا  وی با اشاره به اینکه صادرات بنزین به ونزوئلا پیوندِ قدرت دفاعیِ بازدارنده و قدرت اقتصادی بود گفت: این مسأله، پدیده­ای نوظهور است که جمهوری اسلامی ایران بایستی  آن را جشن بگیرد؛ زیرا ایران اسلامی به عنوان یک کشور مستقل و تسلیم ناپذیر همواره در معرض تهدید دائمی از جانب استکبار مجبور است  که هزینه دفاعی خود را در سطح قابل قبولی نگه دارد، اما این اتفاق هزینه های دفاعی جمهوری اسلامی ایران را از حالت هزینه جاری به وضعیت هزینه های سرمایه گذاری تغییر جهت داد. این استاد دانشگاه  با اشاره به اینکه هزینه های دفاعی یک کشور مانند سایر هزینه های بخش عمومی را می توان به دو دسته ی هزینه های جاری و هزینه های سرمایه ای تفکیک کرد گفت: هزینه جاری مانند حقوق نظامیان است که ماهیانه پرداخت و هزینه می شود و هزینه سرمایه ای مانند هزینه ساخت پایگاههای نظامی و سامانه های دفاعی و از این قبیل است که سوخت نمی شوند، بلکه تولید کالاهای سرمایه ای دفاعی را موجب می گردند و ظرفیت دفاعی را افزایش می دهند. الله مراد سیف افزود: هزینه های آموزش و مانور نیز از منظر افزایش قدرت دفاعی به نوعی افزایش سرمایه انسانی دفاعی می باشند و لذا هزینه های سرمایه ای هستند. وی با اشاره به ضرورت  هزینه های دفاعی از منظر اقتصاد ملی گفت: در هر کشوری هزینه های دفاعی بسیار حائز اهمیت است؛ زیرا رشد اقتصاد ملی در سایه امنیت دفاعی امکان پذیر است و به عبارت دیگر مقدمه پیشرفت اقتصادی بهره مندی از امنیت پایدار است. * نیاز اقتصاد ملی به هزینه های دفاعی  این کارشناس اقتصادی با انتقاد از اشخاصی که در مفید بودن هزینه های دفاعی کشور تشکیک می کنند گفت: چنین اشخاصی از دقت و سواد اقتصادی پائینی برخوردارند؛ زیرا این مسأله در اقتصاد بین الملل  موضوعی پذیرفته شده است. اگر  اصطلاح بار دفاعی (Defense Burden) را موشکافی کنیم ملاحظه خواهیم کرد که این اصطلاح نگاهی هزینه ای به مخارج دفاع داشته و آن را برای اقتصاد ملی«بار» تلقی می کند که کشورها مجبورند آن را تحمل کنند، چرا که به امنیت ایجاد شده بر اثر آن هزینه ها در اقتصاد ملی نیاز دارند. الله مراد سیف با بیان اینکه ممکن است در شرایطی هزینه های دفاعی نوعی سرمایه گذاری برای اقتصاد غیر دفاعی تلقی شود گفت:  اگرچه در اغلب  کشورها خروجی هزینه نظامی محدود به تامین امنیت برای بخش غیر دفاعی است اما در برخی از کشورها مانند امریکا هزینه های نظامی آنها نقش ایجاد فرصت برای اقتصاد ملی غیر دفاعی دارد. وی با اشاره به اینکه در این کشورها هزینه های دفاعی نوعی سرمایه گذاری در کل اقتصاد ملی است گفت: زیرا می توانند از فرصت های فرا سرزمینی این هزینه ها برای اقتصاد ملی خود بهره برداری کنند . الله مراد سیف افزود: در تمام سالهای بعد از جنگ دوم جهانی امریکا به پشتوانه قدرت نظامی خود توانسته است اقتصاد ملی خود را گسترش داده و در تحکیم هژمونی دلار امریکا از آن بهره گیرد .  وی با بیان اینکه قراردادهای مهم نظامی تنها بخشی از این فرصت سازی هزینه های نظامی برای صنعت دفاعی و از آن طریق برای اقتصاد ملی امریکا بوده است گفت: حضور امریکا در بسیاری از بازارهای فراسرزمینی خود به مدد و با پشتوانه قدرت نظامی امریکا ممکن شده است . این استاد دانشگاه با بیان اینکه بسیاری از سرمایه گذاری های خارجی جذب شده به داخل امریکا با تصویرسازی این کشور به «سرزمین امن» که قدرت دفاعی امریکا برای این کشور خلق کرده، ممکن شده است گفت: در این شرایط همه هزینه های نظامی درون بخشی دفاعی  برای افزایش ظرفیت تولید در بخش غیر دفاعی نوعی سرمایه گذاری باید محسوب شوند . الله مراد سیف افزود: با اعزام نفت کش ها به ونزوئلا، هزینه های دفاعی در جمهوری اسلامی از این پس، این قابلیت را یافته است که نه تنها هزینه سوخت شده و بار دفاعی محسوب نشوند، بلکه نوعی سرمایه گذاری برای افزایش ظرفیت تولید در بخش های غیر دفاعی به حساب آیند. وی با اشاره به اینکه هزینه های دفاعی جمهوری اسلامی در کشورهای تعریف شده در جبهه مقاومت نیز چنین است گفت: این هزینه ها نه تنها برای ایجاد شرایط امنیت داخلی ما مفید فایده بوده ، بلکه از این زمان به بعد می توان و باید برای اقتصاد ملی از آنها فرصت سازی کرد و به ویژه در شرایط تحریم به پشتوانه قدرت دفاعی بازدارنده فرا منطقه ای مانع انسداد اقتصاد خارجی ج.ا.ایران و محصور شدن اقتصاد ملی در داخل مرزها شد. انتهای پیام/*
 اتحادیه اروپا: انگلیس باید در مورد مذاکرات تجاری واقعبین باشد , رئیس هیئت مذاکره‌کننده اتحادیه اروپا در مورد برگزیت، تأکید کرد که دولت انگلیس باید درخواستهای واقع بینانه‌تری در مذاکرات تجاری هفته جاری با این اتحادیه مطرح کند. , به گزارش خبرگزاری تسنیم به نقل از بلومبرگ، میشل بارنیه، رئیس هیئت مذاکره‌کننده اتحادیه اروپا در مورد برگزیت، تأکید کرد که دولت انگلیس باید درخواستهای واقع بینانه‌تری در مذاکرات تجاری هفته جاری با این اتحادیه مطرح کند. بارنیه در مصاحبه با روزنامه ساندی تایمز گفت: ما به صراحت می‌خواهیم توافق نامه‌ای (با انگلیس) داشته باشیم، اما به هر قیمتی توافق نمی‌تواند وجود داشته باشد. وی افزود: ما چیزی را که باعث می‌شود این بازار واحد (اتحادیه اروپا) شکننده‌تر شود، هرگز نخواهیم پذیرفت. بر اساس این گزارش، در صورت‌عدم دستیابی به توافق تجاری تا پایان سال، انگلیس قرار است بازار واحد اتحادیه اروپا و اتحادیه گمرکی را ترک کند. بارنیه در ادامه گفت: موضوع فقط تبدیل کردن تعهداتی که بوریس جانسون، نخست وزیر انگلیس و رهبران اتحادیه اروپا در سال گذشته اعلام کردند، به یک متن قانونی است. نه بیشتر، نه کمتر. این مقام اتحادیه اروپا همچنین گفت: ما باید تعهداتی را که نسبت به یکدیگر پذیرفتیم، به یاد بیاوریم. وی افزود انگلیس در طول فرآیند برگزیت تلاش کرده است تا مزایای عضویت در اتحادیه اروپا را بدون پذیرش تعهدات مربوطه دست چین کند. بارنیه به ساندی تایمز همچنین گفت که اگرچه مذاکرات دو طرف هنوز پیشرفت بزرگی نداشته است ولی حتی اگر دشوار باشد، من معتقدم که توافق ممکن است. انتهای پیام/
 همتی: سهام عدالت وثیقه تسهیلات کارت اعتباری می‌شود , رئیس کل بانک مرکزی از امکان تبدیل شدن سهام بورسی و سهام عدالت به وثیقه تسهیلات کارت اعتباری خبر داد. , به گزارش خبرگزاری تسنیم به نقل از روابط عمومی بانک مرکزی، عبدالناصر همتی افزود: بانک‌ها می‌توانند سهام بورسی، به‌ویژه سهام عدالت را به عنوان وثیقه برای صدور کارت اعتباری قرار دهند. وی گفت: با توجه به ارزنده بودن بخش عمده‌ای از سهم‌های موجود در سبد سهام عدالت، به بانک‌ها توصیه می‌کنم درقبال وثیقه گرفتن سهام آزاد شده، درچارچوب ضوابط خود، معادل درصدی از ارزش آن، به دارندگان سهام که نیاز به منابع مالی دارند، ولی قصد فروش سهام خود را ندارند، کارت اعتباری برای خرید بدهند. رئیس کل بانک مرکزی گفت: به حوزه فناوری اطلاعات بانک مرکزی تأکید کرده‌ام هرچه سریعتر برای ساده‌سازی فرآیند صدور کارت اعتباری اقدام کند.   انتهای پیام/
 گزارش تسنیم| معدن، ناجی اقتصاد/ ثبت رکوردهای شگفت‌انگیز در ۶ شاخص مهم معدنی؛ اکتشاف در ۴۰درصد مساحت ایران , رشد ۳۰ تا ۲۱۰ درصدی شش شاخص مهم اقتصادی در بخش معدن و صنایع معدنی ایران در سال گذشته حاکی از ثبت رکوردهای شگفت انگیزی در این بخش است که نشان می دهد، توجه مسئولان به بخش معدن، ظرفیت‌ بالایی در حل بسیاری از مشکلات اقتصادی کشور دارد. , به گزارش خبرنگار اقتصادی خبرگزاری تسنیم، بررسی برخی شاخص های عملکردی بخش معدن و صنایع معدنی ایران، برگرفته از منابع و آمارهای سازمان توسعه و نوسازی معادن و صنایع معدنی ایران (ایمیدرو) در سال 98 از جهش و همچنین ثبت حداقل 6 رکورد در این سال در مقایسه با سال ماقبل خبر می دهد. طی سال گذشته در حوزه معدن و صنایع معدنی، رشد سرمایه گذاری، اشتغال، اکتشاف، تامین مالی، احیای معادن کوچک و موارد دیگر در شرایطی که بخش معدن و فلزات با تحریم های متعددی در سال گذشته روبرو بودند، از 30 درصد تا 210 درصد به ثبت رسیده است. به نظر می رسد، این رشد عملکرد در سایه‌ استراتژی اصلی ایمیدرو که همان توسعه و توانمندسازی بوده، محقق شده است. در این میان، "اکتشاف" برای نخستین بار در تاریخ کشور، 650 هزار کیلومتر مربع از مساحت کشور را در برگرفته است که این عدد نزدیک به 40درصد از مساحت ایران را شامل می شود. در عین حال شاخص اشتغالزایی از 3 هزار و 670 نفر به 4 هزار و 790 نفر رسیده است.  * هدایت سود به سرمایه گذاری، احیای معادن غیرفعال سازمان توسعه و نوسازی معادن و صنایع معدنی ایران، در عین حال با هدایت بخشی از سود سهام شرکت های بزرگ بورسی، روشی نوین برای تامین مالی پیاده سازی کرد که بدین ترتیب تمرکز از روی سیستم بانکی برداشته شد. این نوع روش تامین مالی از نیمه دوم سال 97 برای نخستین بار در بخش معادن ایران مطرح شد و در این زمینه در سال 97 بیش از 8800 میلیارد تومان و در سال 98 هم با رشد 55 درصدی بیش از 13700 میلیارد تومان تامین مالی شد. این در حالی است که سرمایه گذاری در حوزه معدن و صنایع معدنی هم در سال 98 با رشد 60 درصدی به 3.2 میلیارد دلار رسید. سال گذشته همچنین برای نخستین بار 146 معدن کوچک غیرفعال، احیا شد. از دیگر سو سرمایه صندوق بیمه سرمایه گذاری فعالیت های معدنی نیز از 140 میلیارد به 350 میلیارد تومان رسید که نشان از 150 درصد رشد دارد.  انتهای پیام/
 بیم ها و امیدهای هدفگذاری ۲۲ درصدی نرخ تورم در سال ۹۹ , هرچند هدف گذاری نرخ تورم ۲۲ درصدی از سوی بانک مرکزی با بیم ها و امیدهایی همراه است اما در این بین سکوت وزارت اقتصاد و سازمان برنامه و بودجه به عنوان دو بازوی مهم اقتصادی دولت سوال برانگیز است. , به گزارش خبرنگار اقتصادی خبرگزاری تسنیم،‌ با انتشار بیانیه رسمی بانک مرکزی، هدف گذاری تورم برای اولین بار در سالهای اخیر وارد فاز عملیاتی و نرخ تورم کشور در سال 1399 معادل 22 درصد با دامنه مثبت و منفی 2 واحد درصد هدف گذاری شده است.   امیدها  گام نهادن مقامات پولی در مسیر وظیفه ذاتی خود یعنی استحکام قیمت ها از طریق قاعده مند کردن سیاست گذاری اقتصادی با ابزارهای مدرن.  هدف گذاری تورم 22 درصد با 2 درصد کمتر و بیشتر یک قاعده شرطی یا با بازخور اندک، جسورانه و ارزشمند است. هدف گذاری تورم 22 درصدی یعنی رساندن تورم 41 درصدی سال 1398 به حدود نصف در سال 1399. تحقق این هدف گذاری لوازمی نیاز دارد که سیاست گذار حتما باید مهیا کند و لذا ارزشمند است.  بیم ها  هدف گذاری تورم نیازمند دولت با شهرت کافی نزد کارگزاران اقتصادی است که این شهرت در حال حاضر وجود ندارد. تورم ایران دلایل متعددی دارد که برخی ساختاری و وابسته به رعایت انضباط مالی دولت است که اراده منسجمی برای رعایت چنین انضباطی در شرایط کنونی به چشم نمی خورد. علوی راد کارشناس اقتصادی در این باره معتقد است، اگر هدف گذاری تورم در کشور شکست بخورد اندک اعتبار باقی مانده دولتها در اقتصاد ایران نیز از دست خواهد رفت و استفاده از این ابزارهای مدرن در سال های بعد را بسیار دشوار خواهد نمود. به اعتقاد وی، جسارت رئیس کل بانک مرکزی برای هدف گذاری تورم کشور در این شرایط قابل ستایش است، لیکن سکوت سایر اعضای تیم اقتصادی دولت به نگرانی ها برای موفقیت این هدف گذاری دامن می زند.  انتهای پیام/
 امنیت؛ الزام بانکداری الکترونیکی , رئیس هیات مدیره بانک رفاه با اشاره به تغییر سبک زندگی اجتماعی و وابستگی روز افزون به فن آوری های نوین، اتخاذ رویکردهای مبتکرانه در ارائه خدمات مالی که پایه و اساس ارتباطات اجتماعی عصر حاضر در حوزه های کسب و کار به شمار می روند را یک ضرورت عنوان کرد. , به گزارش خبرگزاری تسنیم به نقل از روابط عمومی بانک رفاه کارگران،  فرشید فرخ نژاد رئیس هیات مدیره بانک رفاه در یادداشتی با اشاره به تغییر سبک زندگی اجتماعی و وابستگی روز افزون بشر به فن آوری های نوین، اتخاذ رویکردهای مبتکرانه در ارائه خدمات مالی که پایه و اساس ارتباطات اجتماعی عصر حاضر در حوزه های مختلف کسب و کار به شمار می روند را یک ضرورت اجتناب ناپذیر عنوان کرد.  متن یادداشت به این شرح است: در حال حاضر با گسترش بیماری کووید 19 در سراسر جهان و الزام کسب و کارها به رعایت قرنطینه، ارائه خدمات غیر حضوری و پرهیز از انجام مبادلات نقدی اسکناس و سکه، نقش بانکداری الکترونیکی در انجام تراکنش های مالی بسیار پر رنگ تر از قبل شده است. با این حال، اگر چه پیاده سازی این دستاورد مهم بشری در قرن بیست و یکم، انقلابی عظیم در تحول بازارهای پولی و مالی به وجود آورده و مسیر تبادلات مالی که شالوده تمامی مراودات بین المللی است را هموار ساخته است، اما بی توجهی به تهدیدهای این فرآیند، می تواند لطمه های جبران ناپذیری را بر پیکره اقتصاد جهانی وارد کند.  بر این اساس، ملحوظ نظر قرار دادن این مهم می تواند به فعالان این حوزه در شناسایی و مدیریت ریسک های مترتب بر این روند رو به رشد کمک شایانی کند. در این نوشتار تلاش می گردد تا ضمن معرفی ریسک ها و تهدیدهای مترتب بر حوزه فناوری اطلاعات بانکی و مالی، الزامات بانکداری الکترونیکی و اهمیت حفظ امنیت این حوزه به اختصار ارائه شود.  گسترش روز افزون استفاده از رایانه و گستردگی شبکه های اینترنتی در کنار تغییر نسل کاربران این شبکه ها و الگوهای رفتاری و اخلاقی این کاربران نسبت به نسل های گذشته، لزوم افزایش امنیت بسترهای اینترنتی به ویژه در حوزه بانکداری و مالی را دو چندان می کند. در این راستا، به منظور تحقق این مهم، شناسایی عوامل تأثیرگذار بر پذیرش و افزایش استفاده مشتریان از بانکداری الکترونیکی در بدو امر ضروری است. از جمله عواملی که می تواند در افزایش انگیزه افراد در استفاده از خدمات بانکداری الکترونیکی مؤثر باشد، می توان به کیفیت خدمات، پشتیبانی مطلوب، صرفه جویی در زمان و هزینه، سهولت استفاده، امنیت اطلاعات و تراکنش ها و محرمانگی اشاره کرد که در این بین، امنیت اساسی ترین عامل انگیزشی مشتریان در استفاده از این بستر الکترونیکی محسوب می شود؛ چرا که در گذشته با توجه به بایگانی فیزیکی اطلاعات و دسترسی محدود به شبکه های داخلی بانک ها و بالطبع اعمال کنترل های مدیریتی، محافظت های فیزیکی و محدود کردن تعداد افرادی که به شبکه های داخلی بانک ها دسترسی داشتند، میزان ریسک نشر و سوء استفاده از اطلاعات تا حد زیادی کنترل می شد و این در حالی است که امروزه با اتصال شبکه های بانکی به شبکه جهانی اطلاعات و استفاده طیف وسیعی از مخاطبان از این امکانات در سطوح ملی و جهانی، تأمین امنیت گنجینه اطلاعات مالی به عنوان یک الزام و تکلیف برای مؤسسات مالی و اعتباری تعریف شده است.  از آنجائیکه بانکداری الکترونیکی به عنوان درگاهی در فضای اینترنت می تواند امکان انجام تمامی عملیات مالی مشتریان را فراهم کند، استاندارد سازی و تعیین حد دسترسی کاربران در راستای حفظ امنیت دارائی ها و اطلاعات، همواره مورد تأکید است؛ از این رو در راستای حفظ محرمانگی اطلاعات، تصدیق صحت تراکنش ها، دسترسی آسان و برخط به سامانه های مرتبط، تعیین حدود اختیارات و سقف تراکنش ها و پیاده سازی پروتکل های امنیتی، شناسایی ریسک ها و تهدیدهای مرتبط با حوزه بانکداری الکترونیکی ضروری است.  همانگونه که توضیح داده شد، نشت اطلاعات تراکنش ها، حملات نرم افزاری و هکرها، سوء استفاده از اطلاعات کارت های پرداخت، پولشویی و مواردی از این دست، به عنوان اصلی ترین دغدغه های مؤسسات مالی و اعتباری در پیاده سازی بانکداری الکترونیکی محسوب می شود، اما در عین حال، توجه به عوامل اصلی ریسک در بازارهای مالی از جمله ریسک اعتباری، ریسک منطقه ای، ریسک تبدیل و نوسان نرخ، ریسک بازار، ریسک نقدینگی، ریسک عملیاتی، ریسک مقرراتی و ریسک شهرت نیز از جمله چالش های بانک ها در جاری سازی فرآیند بانکداری الکترونیکی است؛ چرا که عدم توجه به هر یک از این عوامل به ایجاد حفره های امنیتی منجر شده و پیامدهای ناخوشایندی به دنبال خواهد داشت که از جمله پیامدهای منفی آن می توان به موارد زیر اشاره کرد: • افزایش هزینه های عملیاتی و نظارتی و به تبع آن کاهش درآمد • خدشه وارد شدن به اعتبار و شهرت بانک  • سلب اعتماد مشتریان و ذی نفعان  • ایجاد اختلال در فرآیندهای کاری و صرف زمان و هزینه بیشتر • پیامدهای قانونی ناشی از طرح شکوائیه مشتریان  • از دست رفتن اطلاعات، منابع مالی و دارایی ها  در مواجهه با خطرات امنیتی، مؤسسات مالی و اعتباری دو رویکرد کلی زیر را در پیش می گیرند:  الف) رویکرد واکنشی یا انفعالی که در این حالت پس از بروز یک حادثه امنیتی، مؤسسه وارد عمل شده و کارشناسان تنها می توانند از گسترش مشکل ایجاد شده جلوگیری کرده و عملاً آن بخش از اطلاعات که در معرض حمله بدافزارها یا هکرها قرار گرفته، از دست می رود.  ب) رویکرد کُنشی یا پیشگیرانه که باعث کاهش آسیب پذیری بانک یا مؤسسه مالی در برابر خطرات امنیتی می شود. با استفاده از این روش، امکان سوء استفاده مهاجمان از اطلاعات سامانه های موجود کاهش یافته و پیشگیری لازم در این حوزه صورت می پذیرد.  بدیهی است که هر میزان رویکردهای کُنشی و پیشگیرانه در حوزه بانکداری الکترونیکی بیشتر به کار گرفته شود، امکان پوشش ریسک های بانک ها به همان میزان کاهش خواهد یافت. بدین ترتیب در راستای پوشش ریسک ها و افزایش امنیت در حوزه بانکداری الکترونیکی، موارد زیر به عنوان راهکارهای مهم و کاربردی پیشنهاد می شود: • اعمال کنترل ها و مراقبت های مدیریتی از طریق سیاست های حسابرسی و کنترل های داخلی • ایجاد فرآیند جامع کنترل امنیتی نرم افزاری • احراز هویت دقیق مشتریان بانکداری الکترونیکی • برقراری قابلیت حسابرسی معاملات بانکداری الکترونیکی • کنترل مجوزهای راه اندازی پایگاه داده و سایر نظام ها و پروتکل های امنیتی • یکپارچگی اطلاعات از طریق راه اندازی بانکداری متمرکز و انبار داده  • حفظ محرمانگی اطلاعات و پیاده سازی پروتکل های محرمانگی  • ایجاد ظرفیت لازم در پشتیبانی 24 ساعته و برنامه ریزی وضعیت اضطراری • پاسخگویی شفاف و پوشش درخواست ها و رویدادهای غیر مترقبه  • مستند سازی سیستم ها و ایجاد سایت های پشتیبان  • استفاده و بروز رسانی سیستم های عامل و نرم افزارهای امنیتی، آنتی ویروس ها و ... • به کارگیری رمزنگارها، امضاهای دیجیتال، رمزهای یک بار مصرف و ... در خاتمه باید گفت در کنار ارتقای امنیت شبکه ها و بهبود فرآیندهای بانکداری الکترونیکی، فرهنگ سازی و آموزش کاربران برای تغییر عادات سنتی بانکی و استفاده صحیح و ایمن از این ابزار نوین باید به صورت جدی مورد توجه قرار گیرد؛ چرا که مقبولیت و همه گیری توجه به امنیت بانکداری الکترونیکی، اثر قابل ملاحظه ای در گسترش استفاده از خدمات خواهد داشت و بانک ها به عنوان متولیان ارائه این خدمات، نقش بسزایی در فرهنگ سازی امنیت این پدیده نوین بانکی ایفا می کنند.  انتهای پیام/
 تالارهای پذیرایی به زودی بازگشایی می‌شود/ شروع بازرسی های مشترک برای رعایت پروتکل بهداشتی صنوف , رئیس اتاق اصناف تهران از تعیین تکلیف بازگشایی تالارهای پذیرایی به زودی خبر داد. , قاسم نوده فراهانی در گفت و گو با خبرنگار اقتصادی خبرگزاری تسنیم در خصوص جزئیات جلسه امروز در استانداری تهران، اظهار داشت: این جلسه در استانداری تهران و با ریاست آقای حسن بیگی معاون استاندار، تشکیل شد و  در خصوص ادامه داشتن کرونا در کشور توضیحات و تأکیداتی صورت گرفت. وی گفت: معاون استاندار تأکید کردند که کرونا ادامه داشته و مسئولان ذیربط باید به زیر مجموعه های خود تأکید کنند که حتما پروتکل های بهداشتی، فاصله اجتماعی و بهداشت را رعایت کنند و فکر نکنند که کرونا تمام شده است. بر همین اساس برنامه ریزی شد که  چند گروه متشکل از دانشگاه های علوم پزشکی، بازرسان اصناف و استانداری و سازمان حمایت برای بازرسی سطح کشور تشکیل شود. رئیس اتاق اصناف تهران خاطر نشان کرد: این بازرسان با گشت در سطح شهر در صورت مشاهده عدم رعایت موارد بهداشتی، باید تذکرات لازم را به صنوف اعلام و در صورت عدم توجه، اخطار قانونی داده و در نهایت نیز اگر رعایت نشد، برخورد قانونی انجام شود.   فراهانی افزود: درست است که آمار فوتی ها و میزان بستری های کرونا کمتر شده است ولی تعداد افراد مبتلای شناسایی شده افزایش یافته است و این روزها نیز مردم در اخبار شاهد این افزایش آمار هستند. بنابراین در این جلسه تأکید شد که با توجه به بازگشایی همه صنوف، اگر پروتکل های بهداشتی رعایت نشود، قطعاً با مشکلات عدیده ای روبه رو خواهیم شد. وی با بیان اینکه قرار است از طریق رسانه ها و صدا و سیما مسئولان تذکرات لازم و لزوم توجه بیشتر به موارد بهداشتی را مطرح کنند، ادامه داد: بازرسی های مشترک نیز پس از اینکه هر بخش افراد مورد نظر خود را معرفی کرد، با مدیریت ستاد کرونا کار خود را احتمالاً از پایان هفته جاری شروع می کنند. *تعیین تکلیف تالارها به زودی  رئیس اتاق اصناف تهران در خصوص بازگشایی تالارهای پذیرایی نیز گفت: قرار بود موضوع بازگشایی تالارهای پذیرایی روز گذشته در ستاد ملی کرونا مطرح شود، ولی فراموش شد؛ اما امروز طی صحبتهایی که با آقای زالی انجام دادیم، قرار شد اتحادیه تالارهای پذیرایی نامه را به اتاق اصناف تهران ارائه کنند که این کار نیز انجام شد و ما نیز این نامه را به ستاد ملی کرونا برای بررسی بازگشایی این صنف ارسال کردیم. وی اظهار داشت: ان شاءالله تالارها نیز همانند سایر صنوف که بازگشایی شد، می توانند فعالیت خود را پس از تصویب ستاد ملی کرونا و دریافت محور و پروتکل های بهداشتی، شروع کنند. با بازشدن تالارها دیگر هیچ واحد صنفی تعطیل شده ای وجود نخواهد داشت.  انتهای پیام/
 پیش ثبت نام ۳ میلیون نفر در طرح فروش فوق العاده ایران خودرو/ اعلام اسامی واجد شرایط در روز جمعه , مدیر عامل ایران خودرو گفت: تاکنون حدود ۳ میلیون نفر در طرح فروش فوق العاده ایران خودرو برای دریافت ۱۵ هزار خودرو پیش ثبت نام کرده اند. , به گزارش خبرگزاری تسنیم، فرشاد مقیمی در حاشیه بازدید معاون وزیر کار از ایران خودرو در جمع خبرنگاران افزود: روز جمعه افراد واجد شرایط که در این طرح ثبت نام کرده اند اعلام می‌شوند و شنبه هفته آینده نیز قرعه کشی با حضور همه دستگاه‌های نظارتی انجام می‌شود. وی با اشاره به ادامه روند پیش فروش خودرو‌ها گفت: پس از قرعه کشی روند تحویل خودرو به مردم آغاز می‌شود و در هفته بعد از آن نیز پیش فروش 45 هزار دستگاه خودرو شروع خواهد شد. مدیر عامل ایران خودرو گفت: این 45 هزار خودرو، تنوع بیشتری نسبت به پیش فروش کنونی دارند. مقیمی با اشاره به روند دریافت این خودرو‌ها نیز افزود: برای این 45 هزار خودرو نیز ابتدا پیش ثبت نام انجام می‌شود و در صورتی که در مدلی از خودرو ارائه شده تقاضا از تعداد عرضه بیشتر باشد باز هم قرعه کشی انجام می‌شود. وی با اشاره به ادامه روند تولید خودرو‌های برقی تاکید کرد: پیگیری‌ها در مورد خودروی برقی به شکلی است که علاوه بر پلتفرم، موتور و باتری‌های این خودرو نیز تولید داخلی شود و امیدواریم تا 15 یا 16 ماه آینده نمونه‌ای از این خودرو‌ها به بازار عرضه شود. مدیر عامل ایران خودرو گفت: فرآیند دریافت تأییدیه‌های لازم برای پیش فروش خودرو‌های دوگانه سوز نیز در دست انجام است و امیدواریم در پیش فروش‌های آتی، این خودرو‌ها نیز به بازار عرضه شود. مقیمی افزود: همه دغدغه ما این است که خودرو‌های ارائه شده به دست مصرف کننده نهایی برسند و تمام اقدامات صورت گرفته پیش از ارائه خودرو‌ها نیز در همین راستا است. وی تاکید کرد: استاندارد‌های 58 گانه نیز از سوی شرکت ایران خودرو اجرایی شده و ما معتقدیم که صددرصد تعهداتمان را انجام داده ایم و آماده ایم که این موضوع در بازدید‌های سازمان ملی استاندارد نیز به تأیید برسد و در همین راستا تولید خودروی پژو 405 در زمان مقرر متوقف می‌شود. انتهای پیام/
 پیشنهاد افزایش وام ساخت مسکن روستایی به ۵۰ میلیون تومان , معاون بازسازی بنیاد مسکن گفت: بنیاد مسکن پیشنهاد افزایش سقف تسهیلات احداث ۲۰۰ هزار واحد مسکونی روستایی را از سقف ۴۰ به ۵۰ میلیون تومان را به دولت ارائه کرده و منتظر تصویب دولت است. , به گزارش خبرگزاری تسنیم، عزیز الله مهدیان در حاشیه امضای تفاهم نامه همکاری با سازمان بهزیستی و قرارگاه خاتم الانبیاء برای احداث 1500 واحد مسکونی مددجویان در جمع خبرنگاران افزود: حداکثر تا پایان مهرماه امسال واحدهای مسکونی زلزله زده که سال گذشته دچار آسیب و خسارت شدند تکمیل شده و تحویل متقاضیان می شود. وی اضافه کرد: در سراسر کشور 5 میلیون و 800 واحد مسکونی روستایی وجود دارد که از این تعداد بیش از 2 میلیون و 350 هزار واحد در قالب مسکن روستایی، بهسازی شدند.همچنین بهسازی 2 میلیون و 350 هزار واحد مسکونی روستایی با همت بنیاد مسکن و با تهیه نقشه و انجام خدمات مهندسی انجام شده است. معاون بازسازی بنیاد مسکن انقلاب اسلامی گفت: سالانه 200 هزار واحد مسکونی روستایی توسط بنیاد مسکن احداث می شود. وی افزود: از 200 هزار واحد مسکونی روستایی و همچنین شهرهای کوچک، تاکنون 102 هزار واحد تسهیلات ساخت دریافت کرده اند و از این تعداد 42 هزار واحد آن تکمیل و تحویل متقاضیان شده است. انتهای پیام/
 چرا بازار سرمایه در هدایت نقدینگی به سمت تولید موفق نیست؟ , یک کارشناس اقتصادی گفت: بازار بدهی به ابزاری برای پوشش کسری بودجه دولت تبدیل شده و سهم شرکتها در تامین مالی در این بازار کمتر از ۱۰ درصد است. , سید محمد حسن ملیحی در گفتگو با خبرنگار اقتصادی خبرگزاری تسنیم،‌ با اشاره به عدم هدایت نقدینگی به بخش تولید به دلیل ضعف زیرساختهای بازار سرمایه گفت: علی رغم اینکه سال 99 به عنوان سال جهش تولید نام گذاری شد بازار سرمایه نتوانسته از نقدینگی که به بازار آمده در جهت حمایت از تولیدکننده ها استفاده کند. یکی از روشهای کمک بازار سرمایه به تولید ، پذیرش شرکت ها در بورس است،‌ گفت: پذیرش شرکتهای جدید در بازار متناسب با تقاضا نبود و همین عامل باعث شد تا شاهد رشد قیمت سهام بسیاری از شرکتها باشیم. وی افزود، نسبت قیمت سهام در بازار به سود بسیاری از شرکتها به سمت ارقام نجومی حرکت کرده است این درحالی است که اگر پذیرش شرکتها با سرعت بیشتری انجام میشد قیمت سهام شرکتها به شکل غیر طبیعی بالا نمیرفت. ملیحی با اشاره به ضعف ناظر و سازمان بورس در جهت دهی صحیح به بازار سرمایه ادامه داد، در نتیجه این فرایند، تعداد سرمایه گذارانی که اخیرا وارد بازار شده و سهام شرکتها را با نرخ بالاتر از ارزش واقعی خریداری کرده اند زیاد شده است. به عبارت ساده تر اگر روند عرضه اولیه‌ها در این مدت شدت میگرفت حباب قیمتی در بازار شکل نمیگرفت و احتمال زیان سرمایه گذاران خرد به شدت کاهش پیدا میکرد. این کارشناس اقتصادی با اشاره به اینکه، نهادها و دولت میتوانستند از طریق عرضه سهام خود جلوی هیجان را در بازار بگیرند و به تقاضا پاسخ بدهند، گفت: اگر شناوری سهام این مجموعه‌ها افزایش می‌یافت میتوانستیم نقدینگی وارد شده به بازار را در راستای توسعه شرکتها و زیر ساخت ها هدایت نماییم. به عبارت ساده تر دولت انتفاع لازم را از نقدینگی جدید در بازار نبرده است مگر اینکه تنها به این دستاورد حداقلی عدم ورود نقدینگی در بازارهای کاذب مانند بازار ارز در کوتاه مدت راضی باشیم. وی با اشاره به اینکه کاهش سود بانکی منجر به هدایت نقدینگی به سمت بازار سرمایه شد، گفت: در صورت وجود زیر ساختهای لازم این موضوع میتواند مفید باشد. این درحالی است که ورود نقدینگی به بازار سرمایه منجر به افزایش تقاضا در صندوقهای با درآمد ثابت شده است. ملیحی گفت: در صورت وجود زیر ساخت مناسب شرکتها میتوانستند به راحتی با انتشار اوراق بدهی و صکوک اسلامی، تامین مالی مورد نیاز خود را انجام دهند. به دلیل مشکلات زیر ساختی نقدینگی به درستی هدایت نشد و بازار بدهی به منبع پوشش کسری بودجه دولت تبدیل شده و سهم شرکتها در تامین مالی در این بازار کمتر از 10 درصد است. کارشناس حوزه سرمایه گذاری گفت: ماموریت بازار بدهی در بازار سرمایه تامین مالی شرکتها و واحدهای تولیدی است اما 90درصد این بازار متعلق به دولت است. باید توجه داشت که انتشار اوراق از سوی شرکتها 8 ماه تا یک سال به زمان نیاز دارد که بایستی در این خصوص چاره اندیشی شود. از سوی دیگر در حوزه تصمیم گیری باید شفاف سازی انجام شود چراکه برای تامین مالی شرکتها هزینه های مختلفی به انها تحمیل میشود. وی افزود، سازمان بورس خود را کفیل خریداران اوراق میداند تا تمام ریسکها با لحاظ کردن ضامن، بازار گردان و پذیره نویس پوشش بدهد. این موضوع باعث شده تا انتشار اوراق برای شرکتها به جهت وثایق سنگین، هزینه  بالا و زمان بر بودن به صرفه نباشد درحالی که این اوراق می تواند فقط با انجام رتبه بندی اعتباری و پوشش ریسک با امکان ارایه ابزار اختیار معاملات، بدون ضامن و بازار گردان منتشر شود. این اتفاق باعث می‌شود نرخ موثر تامین مالی برای یک شرکت، کمتر از یک درصد فاصله با نرخ سود اوراق منتشر شده داشته باشد. ملیحی گفت: شرکتهای تامین سرمایه میتوانند اختیار خرید منتشر کنند تا ریسک نقدشوندگی را برای خریداران پوشش دهد. این راهکار برای شرایط فعلی بسیار موثر بوده و از بروکراسی بانکها برای ضمانت رها میشویم. سود پرداختی صندوقهای درآمد ثابت بالاتر از نرخ سود اوراق است باید توجه داشت این اتفاق خوبی نیست چراکه بیانگر وجود یک بازار غیر رسمی پشت سر بازار بدهی است.  این کارشناس اقتصادی به سومین مشکل زیر ساختی در بازار بدهی اشاره کرد و گفت: در صورتی که نرخ سود سپرده بانکی افزایش یابد باید نرخ اوراق رشد کند اما با کاهش نرخ سود این کاهش متوجه شرکتی که تامین مالی کرده است نمیشود. شورای فقهی سازمان بورس برای انتشار اوراق با نرخ شناور ورود کرده است تا آسیبی که ممکن است به یک شرکت در بازه بلند مدت 4 ساله  وارد کند حداقل شود. وی افزود، ابزارهای متنوعی برای تامین مالی طراحی شده اما ظاهرا جوابگوی نیاز بازار نیست و بایستی اصلاحات لازم برای هدایت نقدینگی به سمت بخش تولید انجام شود. انتهای پیام/
 نامه ۳۵۴ فعال فناوری اطلاعات به مجلس یازدهم/ کمیسیون «فناوری اطلاعات و اقتصاد دیجیتال» را تشکیل دهید , فعالان حوزه آی‌تی با توجه به اهمیت رشد این صنعت در تحقق شعار «جهش تولید»، طی نامه‌ای به نمایندگان مجلس شورای اسلامی که به امضای ۳۴۵ نفر رسیده است، خواستار در اولویت قرار دادن تشکیل کمیسیون « فناوری اطلاعات و اقتصاد دیجیتال » شدند. , به گزارش خبرگزاری تسنیم، تعداد354 از فعالان حوزه فناوری اطلاعات و ارتباطات کشور طی نامه‌ای خواستار تشکیل کمیسیون «فناوری اطلاعات و اقتصاد دیجیتال » در مجلس شورای اسلامی شدند. در بخشی از این نامه خطاب به نمایندگان این دوره از مجلس شورای اسلامی آمده است: «معتقدیم فناوری‌های نوین و به ویژه فناوری اطلاعات و ارتباطات قادر است در بیشتر شئون زندگی و ارکان اقتصادی کشور تاثیر گذاشته، اثربخشی و کارایی هر بخش را به میزان قابل توجهی افزایش دهد. در صورتی که درک صحیحی از این مفهوم در مسئولین و قانون‌گذاران کشور پدید آید، می‌توان متصور بود که شعار سال یعنی «جهش تولید» با همین نگاه و استفاده درست از ابزارهای فناورانه مُحقق شود و دور از انتظار نیست که بتوانیم اقتصاد کشور را به کمک صنعت ICT متحول و ایران عزیزمان را به یکی از قدرتهای برتر اقتصادی منطقه و بلکه دنیا تبدیل کنیم. به رغم نقش مهمی که فناوری اطلاعات و ارتباط در مناسبات سیاسی، اقتصادی و امنیتی جهان ایفا می‌کند، همواره در سالهای گذشته شاهد بی‌مهری مسئولین به این صنعت و فعالین آن بوده‌ایم که با کمک شما در این دوره امیدواریم شاهد رفع مشکلات و رونق روزافزون این صنعت باشیم؛ ان‌شاءالله. اقتصاد دیجیتال نمود جدیدی از اقتصاد دانش‌بنیان و مبتنی بر فناوری‌های نوین است که با تکیه بر دانش و خلاقیت جوانان کشور در حال توسعه و بالندگی است. بنابر این انتظار می‌رود که حمایتهای قانونی و مالی که برای سایر حوزه‌های فناوری صورت گرفته است برای صنعت ICT با نگاه تاثیر بر اقتصاد-و نه یک صنعت حاشیه‌ای لوکس- تعمیم یابد. در همه دنیا این صنعت برای تکمیل زنجیره خود نیاز به ارتباط مستمر بازرگانی و مالی با سایر کشورهای دنیا دارد و به همین سبب تصمیمات خلق‌الساعه در جلوگیری از واردات یا صادرات محصولات و خدمات مرتبط، ضررهای جبران‌ناپذیری برای این صنعت در بر خواهند داشت. فعّالان بخش خصوصی فناوری اطلاعات و ارتباطات با امضای ذیل این نامه حمایت خود را نسبت به تشکیل «کمیسیون فناوری اطلاعات و اقتصاد دیجیتال » اعلام می‌دارند و تمام همت خود را برای حرکت در جهت سیاستهای کلی اقتصاد مقاومتی و اقتصادی درونزا و برونگرا به کار خواهند گرفت.  از طرف دیگر از شما تقاضا دارند که موانع و مشکلات موجود را با شنیدن حرف فعالان صنعت و استفاده از ظرفیت قانونی موجود پیگیری و تا رفع کامل آن مجدانه تلاش نمایید.» شایان ذکر است پیش از این مهرداد بذرپاش، نماینده اسبق مجلس شورای اسلامی نیز طی توییتی در صفحه شخصی خود بر اهمیت تشکیل کمیسیون فناوری اطلاعات و اقتصاد دیجیتال در این دوره از مجلس شورای اسلامی تاکید کرده بود. همچنین اسامی354 تعداد فعال حوزه که این نامه را امضا نموده اند به شرح ذیل می باشد:    سید صابر  امامی 2   محمد   سخائی 3   مسعود  وکیلی نیا 4   محمدمهدی  فرجیان 5   محسن   نمازی 6   سعید   سلیمانی 7   حمیدرضا   سرمدی 8   حمید   حسین زاده 9   هادی   ابراهیمی 10  سید مهدی  موسوی 11  محسن   حسن زاده 12  رضا توکلی راد 13  حسین   نظریان 14  سید مهدی  جوادی 15  حسین   اسلامی 16  سیدمحمد   فاطمی اردکانی 17  سیدروح اله   فاطمی اردکانی 18  حامد   رفیعی 19  محمدرضا   پورحسن 20  سیدحمید   خیام زاده 21  کاووس آیینه نگینی 22  علی رحیمی پور 23  احمد   رشید 24  علی اکبر  نامداری خلیل آباد 25  روح اله   لهرابیان 26  حمید   منصوری 27  مجید   آرزومند 28  جعفر   پشامی 29  فردوس باقری 30  آرش    بابایی 31  سیدحمید   خیام زاده اصفهانی 32  فواد   کاکاوند 33  مصطفی لامعی 34  میرحسام   حاجی میری 35  سیدعلیرضا    صادقی 36  فرامرز    ارجمندی 37  امیرحسین قادری 38  سهیل   مظلوم 39  محمد   طهرانی 40  محمد جواد صمدی 41  نیما   جعفرزاده 42  نوران  نامدار 43  علی سبحانی 44  علی برومندنیا 45  صابر   فیضی 46  امین   قنبری 47  مقداد  میرابی 48  علی آبسالان 49  هادی   جوهری 50  بابک   سعیدی 51  علیرضا اشرفی 52  سید علی   ملک جعفریان 53  وحید   شاه منصوری 54  حسین   تیموری 55  امید   قاسم پناه 56  حامد   دهقانان 57  مصطفی  میرزایی 58  علی توسلی 59  ابوالفضل  محمودی 60  سید علی   موسوی 61  سید محمد  احتشام زاده 62  محمدرضا   نوری فرد 63  مصطفی  صالحی 64  مصطفی  انوشه 65  علیرضا    حاجی جباری 66  علی محمد زاده 67  بابک   بردبار 68  علی    وحید 69  احسان پازوکی 70  مهدی   کمال 71  مهدی   عروجی 72  نادر   مکاری 73  مسعود فرخی 74  مجتبی میر جعفری 75  حسن    اصغریان 76  حسن    اسلامی 77  زهرا   وصله چی 78  شاهین  شاهمیر 79  میثم   اعلائی 80  وحید   قربانی 81  حسام   مهدوی 82  محمد   صراف 83  میلاد   غفاری نژاد 84  میلاد   پیغمبرزاده 85  سعید   نوروزی 86  علی خانی 87  هدی ابراهیم نژاد 88  حسین   تاریخی 89  حمید   شهریاری 90  حسین محسنی راد 91  حمید   لک 92  سلمان  افشار 93  مهدی   سالم 94  سید قاسم  حوائجی 95  سیدمحمد   محمدزاده ضیابری 96  محمدرضا   سوهانیان 97  شاهین  ازگمی 98  شاهین  حقی 99  سهراب  ابوذر خانی فرد 100 رضا شامی زاده 101 محمد   شاهرخی 102 محمدرضا   نصرالهی 103 رضا طاهری 104 سعید   حسن آبادی 105 جواد   جوراب دوزها 106 مهرشاد ناروئی 107 فرشته  ناروئی 108 فرزانه غلام ابوالفضل 109 حسن پاشایی زاد 110 فرشاد  خون جوش 111 احسان اله مدیری 112 مظفر   پوررنجبر 113 محمود کریمیان 114 محمد   فرزانه پور 115 یاشار دارابیان 116 حمید   یزدانی صابونی 117 وحید   صفری 118 رضا طحان لتیباری 119 سید مجتبی میرجعفری 120 حنان   حمیدپور 121 حمید   رفیعی 122 سیاوش  عابدی 123 امین   قریبی 124 بهبود  عباسی 125 محسن   رضوانیان 126 مهرداد    شاملو 127 محمدحسین  جعفری 128 محمدحافظ  حکمی 129 ناصر   یوسف پور 130 مجید   رئیسی 131 سید محسن  سیدصالحی 132 وحید   محمدی 133 حامد   میر شمسی 134 منصور  شیرزاد 135 علیرضا    کریمی 136 صادق   سلمان 137 محمد   بیات 138 امید   قنی زاده 139 فربد   سمنانی 140 زیبا   محمد رضایی 141 بهبود عباسی 142 زهره   حسنی 143 شاهین صادقیان 144 محسن   بصیر 145 فرزاد  دوست محمدی 146 ناصر   آفرین 147 سهیل   مهدی خانی 148 محسن   ارقند 149 سید رضا  سید حسینی 150 سید هادی موسوی 151 حامد   وزیری هامانه 152 محمد رضا کلانتری 153 داریوش    احراری 154 علیر ضا   میر میران 155 علیرضا سفید پور 156 علیرضا    سانیانی 157 علیرضا طلوع 158 امیر   ابوالحسنی 159 وحید   عباس زاده 160 ابوالفضل کریمی 161 محمد رضا عبدالهی 162 محمدرضا   افشاری 163 داریوش احراری 164 محمد   اجدانی 165 مصطفی  اکبریان 166 علی ابراهیمی 167 علی عسگری 168 علی    موسوی 169 فرید   اموزگار 170 امیرحسین  عربی 171 ابراهیم   ارکاکلی 172 کیاروس اسعدی زاده 173 امیر   عزیزالهی 174 محمدحسین باقری 175 علی رضا   بازارچی 176 وحید   بهزادی 177 مصطفی  بی رشک 178 صمد امامی 179 مهرداد    فضیلت 180 مهدی   قدمی 181 حمید رضا  قاضی مقدم 182 وریا   گودرزپور 183 مهدی   گوهرپاد 184 علی رضا   هادیپور 185 علی رضا   حقیقی 186 حامد   محرابی 187 اسماعیل   حیاتی 188 امیر   هومین فر 189 امیر   حسینی 190 محمد رضا جلالیان 191 حسین   کبیری 192 مهرداد    کاهه 193 علی کاوسی 194 مهرداد    خطیبی 195 رحمان  مرتضایی 196 احسان  رفیعی 197 مهدی   رمضانی 198 حسین   شینی 199 مهدی   وحیدی 200 بابک   رییسی 201 حامد   شفیعی 202 افشین  حواصلی 203 حسن شاه آبادی 204 محمد   علیمرادی 205 محمد   حسینی 206 رضا علوی 207 علی رستمی 208 علی    سعیدی 209 رضا حدادنیا 210 مصطفی  هادی پور 211 سعید   سامی 212 علیرضا    محمودی 213 یحیی   غفوری 214 سینا   جوزی 215 یوسف   خدری 216 محمود  شجاعی کیاسری 217 مرتضی  محمدی 218 ابوالفضل  نکوئی 219 محمد رضا  حبیبی 220 مجتبی جلالیان 221 تقی رئیسی 222 محمد حسین رستمی 223 سعید   شریعتی 224 اردشیر سلطانی زاده 225 حسین   نوازی 226 فرزاد آقایی زاده 227 مجتبی سادات 228 محمد   رفیعی 229 خانم   باقربیگی 230 علیرضا    بیات 231 محمد   محمدی 232 امیر   امینیان 233 امیر   علیپور 234 هومن   زاد مهر 235 اکبر   اکبریان 236 اکبر   هاشمی 237 شیوه   کرباسیان 238 داوود فرج زاده فسا 239 فرزاد  برادران 240 ابراهیم   سوادی نژاد 241 امیر   درویشی 242 سعید   قدوس 243 آرین   افشار 244 علی    عباسی 245 مهدی   نصیری 246 سامان  کلاهدوز 247 هانی   امام جمعه 248 علیرضا    مبین 249 خانم   والی 250 سعید   صدیقیان 251 مهرداد    خطیبی 252 یاشار  مطلبی 253 سید ایمان میری 254 سید نوید  میرمطهری 255 مهدی   جامی 256 داوود  هادی فر 257 محمد   سنگری 258 حبیب الله مؤمنی ملک شاد 259 مهدی   ایثاری نیا 260 حمید   جواهری 261 کریم   صراف 262 شاهین  آرپناهی 263 محسن   باستانی 264 وحید   نجاری 265 محسن   مقدم 266 محمد مهدی ایزدخواه 267 مسعود  آقایی ساداتی 268 محمدرضا   قدوسی 269 امیرحسین  یاوری 270 سید رحیم  هاشمی 271 محسن   فلاح 272 کاظم   قنبری 273 اکبر   قهری 274 فرهاد  اینالویی 275 جواد   بلوچیان 276 علیرضا کریمی 277 وحید   ملکی 278 عبدالحسین ترابی 279 رامبد  حیدریان 280 فریبرز نژاد دادگر 281 محمدعلی   ترابیان 282 اصغر   باباپور 283 رضا علی بلندی 284 وحید   حجتی 285 رضا سمیع زاده 286 رضا رشیدی 287 عبدالحمید منصوری 288 احمد   میردامادی 289 مسیح   مشهدی تفرشی 290 محمد   نژاد صداقت 291 مهدی   ایزدیار 292 کایا   محقق 293 حمیدرضا   رضاپناه 294 ماجد   مشهدی تفرشی 295 حیدر   مغنی 296 شاهین  جوانمردی 297 امیر محمد    ظهره وند 298 شهاب   جوانمردی 299 امیرحسین  وادی دار 300 محمدرضا   رفیعی 301 حامد   ساجدی 302 سید علیرضا   هاشمی 303 سید جواد  احمدی 304 حسین   کبیری 305 سروش   بهشتی فر 306 کیوان جعفری فشارکی 307 محسن   تسخیری 308 میثم   امینی بیات 309 حمیدرضا   فتحعلیان 310 بهناز معمارزاده زنجانی 311 هما    ملاحسنی 312 مهرداد   حیدری 313 سید فرهاد    حسینی 314 حامد   کاکائی 315 میلاد   غفاری نژاد 316 میلاد   پیغمبر زاده 317 سعید  نوروزی 318 علی    خانی 319 هدی     ابراهیم نژاد 320 اشکان حیدری 321 میثم   آذری 322 محمدرضا   تهوری 323 محمدحسین غلامی 324 داریوش    مسعودی 325 محمد امین   پهلوان زاده 326 رضا   باقری 327 عباس صادق نیا 328 ایمان    عقیلیان 329 امین رضا وهوشی اصفهانی 330 مجید  اسمعیل کاشی 331 حسن    محمدی 332 آقای   نقیلو 333 حسین   مدبر 334 امیر   عالمزاده 335 هادی   ولیپور 336 زهرا احترامی 337 احسان اله مدیری 338 محمد علی  مفدم 339 سید رضا   خوشقلب طوسی 340 سید سیروس خوشقلب طوسی 341 سید غلامحسین  خراشادی زاده 342 بهنام  سلطانی ملا یعقوب 343 پیمان  سلطانی ملا یعقوب 344 محمد   دین محمد آذری 345 محمد   صلاح اصفهانی 346 حسین   سنایی 347 امیر   قربانعلی 348 سید محمود    شجاعی کیاسری 349 سید محمد خدائی 350 علیرضا    همدانی خمسه 351 زهرا   غلامی 352 احسان  مهاجر 353 رضا   شریفی 354 حسن احمدی انتهای پیام/
 آپشنهای فنی خودرو- نمایش اطلاعات صفحه کیلومتر خودرو روی شیشه جلو خودرو , امروزه استفاده از سیستم هدآپ دیسپلی یا HUD در حال گسترش است و این قابلیت روی بعضی از خودروهای خارجی به‌صورت فابریک نصب شده است. , به گزارش خبرنگار اقتصادی خبرگزاری تسنیم،‌ نخستین نمایشگر مجازی در سال 1988 توسط کمپانی جنرال موتورز معرفی شد. در آن سال ها، این نمایشگر ابتدایی اطلاعاتی چون سرعت و دور موتور را نمایش می‌داد. اما به مرور زمان و با پیشرفت علم و فناوری، اطلاعات پیچیده تر و مهم تری توسط این نمایشگرها به نمایش درآمدند. بدین ترتیب، تکنولوژی “حقیقت محض” (AR) جایگزین نمایشگرهای قدیمی شد. سیستم های AR با همراهی مسیریاب ماهواره‌ای، دوربین‌های اینفرارد، اینترنت، و اپلیکیشن های تلفن همراه، شیشه جلوی خودروی شما را به یک نمایشگر اطلاعاتی متحرک تبدیل می‌کنند. برای درک بهتر مزایای این سیستم، تصور کنید سفری طولانی در جاده‌ای ناشناس در پیش دارید. در این جاده پیچ ها و موانع بسیاری وجود دارد که شما با هیچ کدام آشنا نیستید. در دهه 50 میلادی، این سیستم در جت های جنگنده مورد استفاده قرار گرفت و اطلاعاتی چون ارتفاع، سرعت، و حتی سیستم نشانه گیری را در قسمت جلوی دریچه بالای سر خلبان به نمایش می‌گذاشت. اگر شما هم با بازی های کامپیوتری آشنایی داشته باشید، حتما این موارد را مشاهده کرده‌اید. برای درک طرز کار این سیستم، بهتر است شیشه اتومبیل خود را همانند یک نمایشگر شفاف تصور کنید که اطلاعات مورد نیاز را، درست در جلوی دید شما به نمایش می‌گذارد؛ بدین ترتیب دیگر نیازی نیست تا نگاه خود را از جاده گرفته و به صفحه کیلومترشمار یا نمایشگر کوچک سیستم مسیریاب منعطف دارید؛ همه چیز در جلوی دید شما قرار دارد! داشتن دید مناسب و اطلاع از وضعیت جاده از اهمیت بسیاری در رانندگی برخوردارند، اما با پیشرفت صنعت خودروسازی و رشد روزافزون تکنولوژی، روزانه علامت ها و نشانگرهای مختلفی به خودروها اضافه می‌شوند که اطلاعات مختلفی را در اختیار راننده قرار می‌دهند. توجه به این علامت ها در بسیاری از مواقع حواس راننده را از جاده پرت می‌کنند و سبب بروز تصادف می‌شوند. تکنولوژی نمایشگر مجازی (Head-Up Display) نیز، با در نظر گرفتن این دو موضوع درصدد ایجاد یک تحول اساسی در صنعت خودروسازی و بهبود شرایط رانندگی می‌باشد. بدین ترتیب و با استفاده از این تکنولوژی دیگر هیچ پیچی را از دست نخواهید داد و در مه و شرایط نامساعد جوی به راحتی رانندگی خواهید کرد. تکنولوژی مورد استفاده در این نمایشگرها در سیستم‌های مختلف، متفاوت است. در برخی خودروها از مواد شبرنگ شفاف داخل شیشه جلو استفاده می‌شود. هنگامی که چراغ ها خاموش هستند، شما چیزی نمی‌بینید، اما با روشن شدن چراغ‌ها اطلاعات بر روی شیشه به نمایش درمی‌آیند. در برخی دیگر، از آینه برای نمایش اطلاعات استفاده می‌شود. شاید شما هم مانند افراد بسیاری تصور کنید که این سیستم تنها بر روی خودروهای پیشرفته و لوکس وجود دارد. اما کمپانی Pioneer در سال 2012، یک نمایشگر مجازی مجزا طراحی کرد که به راحتی می‌توانید آن را در قسمت بالای کابین خودروی خود نصب کنید و اطلاعات لازم را بر روی شیشه جلوی اتومبیل ببینید. این سیستم با اتصال به یک اپلیکیشن که بر روی تلفن همراه شما نصب می‌شود، اطلاعاتی چون مسیریابی، مکان های مورد علاقه، و حتی خطرات و موانع موجود در جاده را برای شما نشان می‌دهد. در چنین شرایطی خطرات بسیاری شما را تهدید می‌کنند. اما اگر خودروی شما به نمایشگر مجازی مجهز باشد، دیگر نگرانی نخواهید داشت؛ چرا که این سیستم، محدوده جاده، محل پیچ ها، رستوران ها، مغازه ها، و حتی منوی آنها و قیمت محصولاتشان را نیز به شما نشان می‌دهد؛ اما نه بر روی یک صفحه نمایش کوچک که نگاه کردن به آن، موجب حواس پرتی شما شود، بلکه بر روی شیشه جلوی ماشین! در صورتی که این سیستم را به دوربین های روی داشبورد و کروز کنترل قابل تنظیم متصل کنید، یکی از بهترین و قابل اطمینان ترین وسایل ایمنی را در اختیار خواهید داشت؛ چرا که علاوه بر نمایش محدوده جاده در محل واقعی، فاصله شما با خودروی جلویی نیز مشخص می‌شود. جالب است بدانید که این سیستم حتی نحوه سبقت از خودروهای دیگر را به شما نشان می‌دهد. در چنین حالتی، حتی در شرایط آب و هوایی نامطلوب، برای مثال مه غلیظ، نیز می‌توانید با اطمینان خاطر و بدون ترس و نگرانی از بروز تصادف و برخورد با موانع رانندگی کنید. شاید در نگاه اول نمایش حجم عظیمی از اطلاعات بر روی شیشه، عجیب و غیر عادی به نظر برسد؛ اما چنانچه استفاده از این سیستم بر روی تمامی خودروها الزامی شود، به جرات می‌توان گفت که تا حد بسیار زیادی از میزان تصادفات جاده‌ای کاسته می‌شود. ما نیز امیدواریم در آینده نزدیک، شاهد حضور خودروهای مجهز به HUD در کشورمان باشیم. اطلاعاتی که از طریق هدآپ دیسپلی قابل مشاهده است به‌شرح زیر است: انتهای پیام/
 آتش جنگل های خوزستان خاموش شد , سازمان جنگل ها، مراتع و آبخیز داری از اطفای حریق در منطقه حفاظت شده خاییز خبر داد. , به گزارش خبرگزاری تسنیم، کورش کیانی مدیرکل منابع طبیعی استان خوزستان از پایان اطفای حریق جنگل ها در منطقه کوه خاییز بهبهان خبر داد. کیانی گفت: عصر دیروز آتش جنگل های منطقه خاموش شده بود ولی بر اثر وزش باد شدید و وجود کنده ها مجدداً مشتعل شده و حریق توسعه پیدا کرده است. کیانی افزود: با تلاش نیروهای منابع طبیعی، اداره حفاظت محیط زیست، کوهنوردان شهرستان بهبهان و همراهی فرمانداری، هلال احمر و حمایت و پشتیبانی هوا نیروز ارتش جمهوری اسلامی حوالی ساعت 12.30 دقیقه امروز یکشنبه یازدهم خرداد، آتش سوزی جنگل های کوه خاییز به طور کامل خاموش شده اما نیروهای منابع طبیعی جهت اطمینان بیشتر با کلیه امکانات و تجهیزات در منطقه مستقر هستند. انتهای پیام/
 ۳ میلیون تن کالای اساسی از بندر امام خمینی(ره) به درون کشور منتقل شد , با هدف تسریع در انتقال کالاهای اساسی مردم نیاز مردم به مبادی مصرف بیش از ۲ میلیون و ۹۴۸ هزار تن انواع کالای اساسی از انبارهای مجتمع بندری امام خمینی(ره) بارگیری و به مقاصد درون سرزمینی ارسال شد. , به گزارش خبرگزاری تسنیم به نقل از روابط عمومی اداره کل بنادر و دریانوردی استان خوزستان، 11 خرداد عادل دریس مدیرکل بنادر و دریانوردی استان خوزستان با اشاره به تخلیه بیش از 3 میلیون و 748 هزار و 455 تن  انواع کالاهای اساسی در دوماهه سال جاری بیان داشت: به منظور پایدار زنجیره تأمین کالای اساسی و با هم‌افزایی بین بخشی در روند تسریع خروج کالاهای اساسی از بندر امام خمینی(ره)، افزون بر 2 میلیون و 177 هزار تن از طریق ناوگان جاده ای به سایر نقاط کشور ارسال شده که رشدی 21 درصدی  نسبت به مدت مشابه نشان می دهد. دریس، ذرت، کنجاله سویا، شکر، گندم، دانه روغنی و روغن خوراکی را به ترتیب از عمده ترین کالاهای اساسی برشمرد که در این بازه زمانی تخلیه و بارگیری شده‌اند. یادآور می شود بندرامام خمینی(ره) نخستین شهر لجستیکی غلات و کالاهای اساسی در کشور است که سالانه بیش از شش میلیون تن از کالاهای اساسی مورد نیاز مصرف کنندگان در آن تخلیه و بارگیری می شود. انتهای پیام/
 بعد از گزارش تسنیم اعلام شد/ بانک مرکزی: فقط یک قسط قرض‌الحسنه درخرداد باید برداشت شود , بعد از انتشار گزارش تسنیم مبنی بر برداشت اقساط ۴ ماه تسهیلات قرض الحسنه به صورت یک جا توسط برخی از بانک‌ها از حساب مشتریان، بانک مرکزی در اطلاعیه‌ای تأیید کرد: " تسهیلات گیرندگان فقط قسط خرداد ماه را پرداخت کنند". , به گزارش خبرنگار اقتصادی خبرگزاری تسنیم، بعد از انتشار گزارش تسنیم مبنی بر کسر اقساط 4 ماه تسهیلات قرض الحسنه به صورت یک جا توسط برخی از بانک‌ها، بانک مرکزی در اطلاعیه‌ای تأیید کرد " تسهیلات گیرندگان فقط قسط خرداد ماه را پرداخت کنند".  بیشتر بخوانید: *شبیخون برخی بانک‌ها به مردم/ اقساط قرض‌الحسنه 4 ماه یک شبه برداشت شد  چرا بانک‌ها از بانک مرکزی حرف‌شنوی ندارند؟/ اقساط وام‌های قرض‌الحسنه بازهم کسر شد گزارش| سرپیچی بانک‌ها از مصوبه بانک مرکزی / تعویق 3 ماهه پرداخت اقساط وام‌های قرض‌الحسنه اجرایی نشد  بانک مرکزی بعد از انتشار اخبار مذکور در خبرگزاری تسنیم  اعلام کرد: بعضی از بانکها از حساب سپرده برخی از دریافت کنندگان قرض الحسنه که بنا به مصوبه شورای پول و اعتبار در اواخر سال گذشته و به واسطه شیوع بیماری کرونا مشمول امهال اقساط ماه های اسفند 1398، فروردین و اردیبهشت 1399 شده بودند، در خرداد ماه 1399  بیش از یک قسط برداشته کرده اند که این موضوع خلاف قانون تلقی می شود. همانگونه که پیشتر طی بخشنامه های متعدد از سوی بانک مرکزی اعلام شد، بانک ها و موسسات اعتباری غیر بانکی موظفند اقساط تمام دریافت‌کنندگان قرض الحسنه که طی دوره مذکور سررسید می‌شود را در انتهای قرارداد و پس از از پایان دوره بازپرداخت اقساط دریافت کنند. بانک مرکزی مجددا تاکید می کند، چنانچه از حساب سپرده دریافت کنندگان قرض الحسنه یا ضامنان آنها بابت اقساط امهال شده ماه های اسفند1398، فروردین  و اردیبهشت 1399 برداشت شده است،  اشخاص مذکور می توانند با مراجعه به پایگاه اطلاع رسانی بانک مرکزی جمهوری اسلامی ایران به نشانی www.cbi.ir  نسبت به ثبت شکایات خود در سامانه «ثبت شکایات احتمالی مشتریان بانکی» اقدام کنند.  شایان ذکر است با بانک‌ها و موسسات اعتباری غیربانکی که در این خصوص مرتکب نقض مقررات شده باشند و رویه خود را در این رابطه اصلاح نکنند، بر اساس قوانین و مقررات برخورد قانونی مقتضی می شود. انتهای پیام/
 اتمام پالایش متقاضیان مرحله دوم طرح ملی مسکن/آغاز ارسال پیامک به واجدان شرایط , مدیرکل دفتر اقتصاد مسکن از اتمام پالایش مرحله دوم ثبت‌نام طرح ملی مسکن خبر داد. , به گزارش گروه اقتصادی خبرگزاری تسنیم، پروانه اصلانی با اعلام این‌که پالایش متقاضیان طرح مسکن ملی در 3 مرحله انجام شده و به اتمام رسیده است،‌اظهار کرد:‌ نتایج پالایش متقاضیان طرح ملی مسکن در اختیار استان‌ها قرار دارد. وی ادامه داد: در زمان حاضر افراد واجد شرایط مشخص شده و نتایج از طریق سامانه  طرح ملی مسکن و با پیامک به متقاضیان واجد شرایط اعلام می‌شود. وی تصریح کرد: متقاضیانی که واجد شرایط هستند، از امروز به تدریج به آنها پیامک ارسال می‌شود. پذیرفته‌شدگان باید برای احراز شرایط با مدارک و مستندات خود با تعیین وقت قبلی به ادارات کل راه و شهرسازی استان‌های محل سکونت خود مراجعه کنند. انتهای پیام/
 اقدامات دانشگاه تهران در طرح ساماندهی فاقد وجاهت قانونی است , معاون وزیر راه با بیان "طرح ساماندهی دانشگاه تهران تاکنون به شورای‌عالی شهرسازی و معماری ارسال نشده،" هرگونه اقدام اجرایی در این رابطه را فاقد وجاهت قانونی اعلام کرد. , به گزارش گروه اقتصادی خبرگزاری تسنیم، فرزانه صادق مالواجرد با اشاره تدریجی بودن اقدامات حوزه شهرسازی،‌اظهار کرد: بسیاری از اقدامات و اصلاحات در حوزه شهرسازی باید به‌تدریج انجام شود؛ این موضوع هماهنگی و همکاری همه دستگاه‌ها را می‌طلبد تا سیاست‌گذاری‌هایی که انجام می‌شود در هنگام اجرا نیز به ثمر بنشیند. وی با اشاره به مصوبه هیئت‌وزیران در خصوص طرح ساماندهی دانشگاه تهران افزود: بر اساس این مصوبه،  طرح ساماندهی دانشگاه تهران باید مصوبه شورای عالی شهرسازی و معماری را اخذ کند. متأسفانه تا سال گذشته که این موضوع به شورای عالی آمد، دانشگاه تهران هیچ مصوبه‌ای در خصوص طرح ساماندهی نداشت اما اقداماتی را از هنگام مصوبه هیئت‌وزیران انجام داده بود. دبیر شورای‌عالی شهرسازی و معماری ایران گفت: این اقدامات بنابر حدود اربعه‌ای بود که در همان مصوبه هیئت‌وزیران به آن اشاره شده بود. قطعاً همه اقدامات باید در چارچوب طرحی مصوب انجام می‌شد اما در تمام این سنوات بدون وجود این طرح، اقدامات اجرایی شروع شده بود. این اقدامات نیز صرفاً از جنس تملک و تخریب بود و در این بازه زمانی هیچ‌گونه کیفیت فضایی به دانشگاه تزریق شده است.  انتهای پیام/
 سرپرست روابط عمومی هما منصوب شد , مدیرعامل هواپیمایی جمهوری اسلامی ایران طی حکمی حسین جهانی را به عنوان سرپرست اداره کل روابط‌ عمومی ایران ایر منصوب کرد. , به گزارش گروه اقتصادی خبرگزاری تسنیم، در حکم تورج زنگنه رئیس هیئت مدیره هما خطاب به حسین جهانی آمده است؛ « با عنایت به مراتب تعهد، تخصص و سوابق اجرایی، به موجب این ابلاغ به عنوان سرپرست اداره کل روابط‌عمومی منصوب می‌شوید. انتظار این است با همراهی و همکاری خانواده بزرگ "هما" به ویژه روابط‌عمومی شاهد موارد چهار گانه ذیل باشیم: 1) پویایی و اثربخشی جدی روابط عمومی در انعکاس تلاش‌ها و دستاوردهای "هما" 2) تدوین برنامه جامع ارتباطی و تبلیغاتی با هدف ساختن تصویر مناسب درشان "هما" در اذهان عموم 3) کمک به ارتقای دانش شغلی و حرفه‌ای همکاران خود و همچنین انتخاب نیروهای درون تشکیلاتی براساس شایسته سالاری 4) هماهنگی  بیشتر و موثرتر با روابط عمومی‌های وزارتخانه‌ها، سازمان‌ها، شرکت‌ها و نهادهای حرفه‌ای و مردم نهاد مرتبط، با هدف پیشبرد و تسهیل ارتباطات "هما" و ایجاد روش‌های نوین در راستای افزایش بازدهی –هم‌افزایی و روحیه کارکنان از خداوند متعال توفیق روزافزون برای جنابعالی در این مسئولیت خطیر و برای همکاران گرامی آن واحد در جهت پیشبرد اهداف نظام مقدس جمهوری اسلامی ایران مسالت می‌نمایم.» حسین جهانی دانش آموخته کارشناسی ارشد علوم ارتباطات اجتماعی بوده و پیش از این به عنوان مشاور رسانه‌ای مدیرعامل "هما" مشغول به فعالیت بوده است‌. انتهای پیام/
 رشد شاخص بورس‌های جهان با عقب نشینی ترامپ از جنگ تجاری با چین , بازارهای بورس جهان امروز (دوشنبه) پس از آنکه دونالد ترامپ، رئیس جمهور آمریکا از شعله ور کردن جنگ تجاری این کشور با چین خودداری کرد با افزایش شاخص مواجه شدند. , به گزارش خبرگزاری تسنیم به نقل از آسوشیتدپرس، شاخص بازار سهام هنگ کنگ امروز (دوشنبه) بیش از 3 درصد رشد کرد و سایر بازارهای بورس جهان نیز پس از آنکه دونالد ترامپ، رئیس جمهور آمریکا از شعله ور کردن جنگ تجاری با چین خود داری کرد با افزایش شاخص مواجه شدند. بازارهای بورس لندن و پاریس نیز امروز با شاخص بالاتری فعالیت خود را آغاز کردند. بورس شانگهای 2.2 درصد و توکیو نزدیک به 1 درصد رشد داشتند ولی شاخص معاملات آتی بازار بورس آمریکا با کاهش مواجه شد. شاخص بازارهای بورس جهان پیش از این روز جمعه کاهش یافتند چرا که سرمایه گذاران منتظر واکنش ترامپ به قانون جدید امنیتی پکن در مورد هنگ کنگ بودند. در نهایت، ترامپ به وضعیت تجاری ویژه هنگ کنگ خاتمه داد و ویزای برخی از دانشجویان چینی را به حالت تعلیق درآورد اما از شعله ور کردن جنگ تعرفه ای با پکن که برای رشد اقتصاد جهانی اهمیت دارد، خودداری کرد. در معاملات اولیه صبح امروز، شاخص بورس لندن 0.8 درصد افزایش یافت و به 6125.05 واحد رسید. شاخص بورس فرانسه نیز یک درصد صعود کرد و به 4،742.58 رسید. بازار بورس آلمان نیز به علت تعطیلات رسمی بسته بودند. در وال استریت، شاخص معاملات آتی بازار بورس آمریکا و میانگین صنعتی داو جونز با 0.2 درصد کاهش مواجه شدند. انتهای پیام/
 رضایت ۶۴ درصدی خریداران و نمایشگاه‌داران از طرح فروش فوق‌العاده خودرو , مطابق آمار ۶۴ درصد از خریداران و نمایشگاه‌داران خودرو با طرح جدید وزارت صمت و خودروسازان برای ساماندهی فروش و اقدامات بازدارنده در طرح فروش فوق‌العاده خودرو موافق بودند. , به گزارش خبرگزاری تسنیم، مرکز ارتباطات سایپا بعد از ابلاغ مصوبه «کمیته خودرو وزارت صمت» مبنی بر ساماندهی فروش و اجرای طرح فروش فوق‌العاده، از برخی از خریداران و نمایشگاه‌داران خودرو، به صورت تصادفی نظرسنجی به عمل آورد و نظر آنان درباره قوانین جدید خرید خودرو را جویا شد. نتیجه این نظرسنجی و پایش میدانی، تائید شیوه جدید و تمهیدات اندیشیده شده طرح فروش فوق‌العاده به میزان 64 درصد از جامعه آماری بود. پرسش مرکز ارتباطات و امور بین الملل گروه خودروسازی این بود که آیا طرح فروش فوق العاده خودرو می‌تواند در کنترل بازار و رساندن خودرو به مصرف‌کننده اصلی موثر باشد؟ پاسخ ها در سه بخش «بله»، «خیر» و «پس از اجرا» پیش‌بینی شده بود که براساس نظرسنجی، بیش از 64 درصد گزینه «بله» را انتخاب کرده و اظهار داشتند که ورود دولت به بازار خودرو و ساماندهی فروش خودرو الزامی بوده است.  حدود 16درصد از شرکت کنندگان در این پایش با مصوبه ستاد تنظیم بازار موافق نبودند و اعتقاد داشتند که این طرح نمی‌تواند منجر به ساماندهی بازار و پیش فروش شرکت های خودروساز شود. 20درصد از جامعه آماری نیز با این طرح موافق بودند اما میزان اثرگذاری را منوط به اجرای صحیح آن دانستند. با این تفاسیر 64 درصد از جامعه آماری با طرح فروش خودرو برای کنترل، ساماندهی بازار خودرو و حذف دلالان موافق بودند، 20درصد نیز نظر نهایی‌شان را منوط به ارزیابی پس از اجرای طرح یاد شده دانستند و 16درصد معتقد بودند که این امر نمی‌تواند منجر به ساماندهی و کنترل بازار باشد. 82 درصد از جامعه آماری این پایش را آقایان و 18 درصد را خانم‌ها تشکیل دادند. سوال‌شوندگان در این طرح نظرسنجی خریداران خودرو (مردم عادی) و نمایشگاه‌داران خیابان انقلاب بودند. گفتنی است، در طرح جدید فروش خودرو، متقاضیان پس از ثبت اطلاعات در سامانه وزارت صنعت، معدن و تجارت در قرعه کشی شرکت داده می شوند و خودروهای اختصاص یافته توسط خودروسازان به کسانی که در این قرعه کشی منتخب می‌شوند، تعلق خواهد گرفت. همچنین برای کاهش واسطه‌گری، محدودیت های درنظر گرفته شده است که در اطلاعیه شماره یک مرکز ارتباطات و امور بین الملل گروه خودروسازی سایپا شرح داده شده است.  انتهای پیام/
 چین واردات برخی محصولات کشاورزی از آمریکا را متوقف کرد , مقامات دولتی چین از شرکتهای بزرگ کشاورزی این کشور مانند کافکو و سینوگرین خواستند خرید برخی محصولات کشاورزی آمریکا از جمله دانه های سویا را متوقف کنند. ,  به گزارش خبرگزاری تسنیم به نقل از بلومبرگ، مقامات دولتی چین از شرکتهای بزرگ کشاورزی این کشور خواستند خرید برخی محصولات کشاورزی آمریکا از جمله دانه های سویا را متوقف کنند. پکن در حال بررسی افزایش درگیری ها با آمریکا بر سر هنگ کنگ است. به شرکت های تجاری دولتی چین مانند کافکو و سینوگرین دستور داده شده خریدهای خود را متوقف کنند. خریداران چینی همچنین تعداد نامشخصی از سفارش های گوشت خوک آمریکا را لغو کردند. به گفته منابع آگاه، از شرکت های خصوصی درخواستی برای توقف واردات نشده است.    توقف واردات از آمریکا آخرین نشانه به خطر افتادن قرارداد تجاری بین دو اقتصاد بزرگ دنیا است که به سختی به دست آمده بود. در حالیکه نخست وزیر چین ماه گذشته قول داده بود به قرارداد تجاری که در ژانویه بسته شده متعهد بماند ولی از آن زمان، تنشهای بین دو کشور بخاطر اختلاف بر سر اقدام پکن در مورد هنگ کنگ رو به افزایش بوده است.  شرکتهای کافکو و سینوگرین وارد کنندگان اصلی محصولات کشاورزی برای چین هستند. این دو شرکت در حال قیمت گذاری 20 تا 30 محموله دانه های سویای آمریکا در روز جمعه بودند که فعالیت خود را پس از هشدار ترامپ به جریمه برخی مقامات چینی متوقف کردند. چین قبل از اتخاذ اقدام بعدی منتظر حرکت بعدی ترامپ است.   در حالی که ترامپ بارها تهدید به لغو مرحله اول قرارداد تجاری با چین کرده بود ولی مشاوران اقتصادی ارشد او پیشنهاد ادامه این قرارداد را داده بودند.   چین طبق مرحله اول قرارداد تجاری که در ژانویه امضا شد، توافق کرده بود 36.5 میلیارد دلار محصولات کشاورزی آمریکا را در سال 2020 خریداری کند. ولی همه‌گیری ویروس کرونا باعث شد چین تنها بتواند 3.35 میلیارد دلار از محصولات کشاورزی آمریکا را در سه ماه اول سال جاری میلادی خریداری کند که پایین ترین حد از سال 2007 بود.  با بازگشایی تدریجی اقتصاد چین از تعطیلی های ویروس کرونا، این کشور سرعت واردات خود از آمریکا را افزایش داده است که شامل بیش از یک میلیون تن دانه سویا طی تنها دو هفته در ماه مه میشود.  ولی تنش ها بین آمریکا و چین رو به افزایش گذاشت و ترامپ این کشور آسیایی را به خاطر گمراه کردن جهان در مورد گستره و خطر شیوع ویروس کرونا سرزنش کرد. این اختلافات به بازارهای کالا هم راه یافت و چین به جای دانه‌های سویای آمریکا، این محصول را از برزیل وارد کرد.  انتهای پیام/186
 صادرات کالاها و تجهیزات پزشکی مقابله با کرونا تا پایان شهریور ماه بلامانع شد , مجوز صادرات تجهیزات پزشکی تا پایان شهریور ماه سال ٩٩بر اساس تصمیم کارگروه بررسی پیامدهای اقتصادی ناشی از کرونا و ستاد لجستیک مقابله با کرونا صادر شد. , به گزارش خبرگزاری تسنیم به نقل از روابط عمومی سازمان توسعه تجارت ایران، براساس آخرین تصمیمات کارگروه بررسی پیامدهای اقتصادی ناشی از ویروس کرونا و همچنین ستاد لجستیک مقابله با بیماری کرونا، صادرات اقلام تجهیزات پزشکی به منظور ترغیب و تشویق شرکت‌های دانش‌بنیان و ایجاد انگیزه بیشتر در بروز خلاقیت و نوآوری در تولید، با رعایت سایر ضوابط و مقررات تا پایان شهریور ماه 1399 اعلام شد. بر اساس این گزارش،  اقلام بررسی شده و تصمیمات صادراتی گرفته شده به شرح ذیل است: *ماسک  N95: بدون محدودیت آمار، صادرات بلامانع است. *ماسک سه لایه: صادرات ممنوع است. *ونتیلاتور: صادرات به شرط تامین تعهدات وزارت بهداشت و عدم خرید توسط آن وزارت یا 50% تولید بلامانع است *دستگاه مانیتور علایم حیاتی: به شرط تولید 400 دستگاه درمان تا پایان سال 1399 صادرات مازاد بر تولید 400 دستگاه براساس آمار مورد تایید معاونت امور صنایع وزارت صمت بلامانع است.  *دستگاه اکسیژن خانگی: صادرات مازاد بر تولید 1000 عدد دستگاه براساس آمار مورد تایید معاونت امور صنایع وزارت صمت بلامانع است.  *دستگاه اکسیژن‌ساز صنعتی: صادرات ممنوع است. *کیت تشخیص استخراجی: صادرات مازاد بر نیاز با مجوز وزارت بهداشت بلامانع است. *کیت تشخیص سرولوژی: صادرات 9 میلیون عدد مشروط به تحویل یک میلیون عدد به وزارت بهداشت بلامانع است.  *کیت تشخیص مولکولی: صادرات ممنوع است ( با توجه به نیاز داخلی تولیدات کیت تشخیص مولکولی)  *دستگاه پالس اکسیمتر: صادرات مازاد بر 2000 عدد تولید ماهانه بلامانع است.  *دستگاه تب‌سنج غیرتماسی مادون قرمز: صادرات مازاد پنج هزار عدد تولید در ماه با تایید آمار تولید توسط معاونت امور صنایع وزارت صمت بلامانع است.  *محلول و ژل ضد عفونی: صادرات به شرط واردات الکل به صورت ورود موقت بلامانع خواهد بود.  *مواد اولیه ماسک، لباس یکسره، مواد ضد عفونی کننده و ژل: صادرات ممنوع است.  *ثبت سفارش ماسک سه لایه N95 لباس یکسره و الکل ( به استثنای الکل از محل ورود موقت ) تا اطلاع ثانوی ممنوع است.  انتهای پیام/
 محرومیت ۳ ساله در ثبت نام خودرو با درج اطلاعات غلط , سرپرست امور صنایع وزارت صمت گفت: متقاضیانی که در مرحله ثبت نام برای فروش فوق العاده خودرو اطلاعات غلط ثبت کنند تا سه سال اجازه شرکت در هیچ طرح خودرویی را نخواهند داشت. , به گزارش خبرگزاری تسنیم، مهدی صادقی نیارکی در حاشیه نشست امروز ستاد تنظیم بازار در جمع خبرنگاران افزود: طرح‌های فروش فوق العاده برای عدالت در توزیع خودرو است و یکی از مصداق‌های عدالت این است که افرادی که تا کنون خودرو دریافت نکرده اند، ثبت نام کنند؛ از این رو برای کسانی که اطلاعات غلط درج کنند، محدودیت در مراحل بعدی در نظر گرفتیم. وی اضافه کرد: در جلسه دو هفته گذشته ستاد اقتصادی دولت، طرحی از سوی وزارت امور اقتصادی و دارایی مبنی بر جلوگیری از سوداگری در بازار خودرو مطرح و پیشنهاد شد، اگر کسی وارد بازار خودرو می‌شود و مراتب مختلف خرید و فروش خودرو را انجام می‌دهد، مشمول مالیاتی تحت عنوان مالیات عایدی بر سرمایه شود. صادقی نیارکی گفت: این موضوع در دستور کار دولت است البته قرار است دیدگاه‌های کارشناسی همه دستگاه‌ها گرفته شود که پس از آن، این موضوع در قالب مصوبات سران قوا و یا به شکل قانون اعلام خواهد شد. وی افزود: اینکه کسانی در قرعه کشی برنده شوند، اما توان تامین وجه را نداشته باشند محدودیتی برای شرکت در قرعه کشی‌های بعدی نخواهند داشت، البته خودرو سازان محدودیت‌هایی در این باره اعمال کردند که به آن‌ها تذکر داده شد و امروز این محدودیت در اطلاعیه فروش دو خودرو ساز اصلاح شده است. صادق نیارکی ادامه داد: کسی که حائز شرایط نمی‌شود، می‌تواند در طرح‌های دیگر که طرح پیش فروش و مشارکت در طرح یک سال و دو سال و فروش‌های فوق العاده که تا پایان سال خواهد بود، شرکت کند؛ البته فروش فوق العاده در مناسبت‌های مختلف اطلاع رسانی و حداقل تا پایان سال سه بار اجرا خواهد شد ضمن اینکه برنامه بعدی ما پیش فروش یک ساله با 75 هزار دستگاه خودرو است که هفته بعد اطلاع رسانی خواهد شد. سرپرست امور صنایع وزارت صمت گفت: شرط چک در مصوبه روز جمعه گذشته کمیته خودرو ستاد تنظیم بازار حذف شد و به جای آن خریدار یک میلیون تومان از وجه را نزد خود نگه می‌دارد، بعد از دوران رهن، خریدار یک میلیون باقی مانده را واریز می‌کند، سند نیز به وی تحویل می‌شود. صادقی نیارکی افزود: شرط پلاک جاری در دو طرح فروش فوق العاده و پیش فروش تا یک سال وجود دارد، اما برای مشارکت در تولید یک سال و دو ساله این محدودیت وجود ندارد و متقاضیان می‌توانند ثبت نام کنند. وی درباره پلاک نشدن برخی خودرو‌ها از سوی نیروی انتظامی گفت: در موضوع استاندارد آلایندگی یورو 4، خودروسازان در حال پیگیری هستند، ما هم داریم با سازمان حفاظت محیط زیست مذاکره می‌کنیم البته تعداد زیادی از موتور‌ها در بحث یورو 4 تایید شده و می‌توانند استاندارد یورو 5 را بگذرانند؛ موتور‌های گازسوز هنوز امکان دریافت این استاندارد را ندارند. صادقی نیارکی گفت: بیشتر موتور‌ها توانستند تاییدیه سازمان محیط زیست را برای یورو 5 دریافت کنند تنها تعدادی باقی مانده که با کمیسیون زیربنایی دولت و سازمان حفاظت محیط زیست در حال مذاکره هستیم. انتهای پیام/
 بانک مهر اقتصاد در بانک سپه ادغام شد/ تغییر تابلوی شعب از ۱۳ خرداد , با برگزاری این مجمع، پس از بانک حکمت ایرانیان این دومین بانک وابسته به نیروهای مسلح است که طی هفته جاری رسماً در بانک سپه ادغام شد. , به گزارش خبرگزاری تسنیم و به نقل از پایگاه اطلاع‌رسانی بانک سپه، مدیرعامل بانک سپه از برگزاری مجمع عمومی عادی به‌طور فوق‌العاده سالیانه و مجمع فوق‌العاده ادغام بانک مهر اقتصاد خبر داد و گفت: با برگزاری این مجمع،  پس از بانک حکمت ایرانیان این دومین بانک وابسته به نیروهای مسلح است که طی هفته جاری رسماً در بانک سپه ادغام شد. محمدکاظم چقازردی ضمن اعلام خبر فوق افزود: با برگزاری مجامع ادغام بانک مهر اقتصاد تاکنون بیش از 769 شعبه و  بالغ بر 8800 نفر پرسنل به بانک سپه افزوده شده و در چارچوب قوانین و مقررات ابلاغی بانک به صورت یکپارچه آماده خدمت رسانی به آحاد مردم و هموطنان عزیز می باشد.   وی افزود: در پی اعلام ریاست کل محترم بانک مرکزی مبنی بر برگزاری مجامع بانک‌های حکمت ایرانیان و مهر اقتصاد در هفته جاری، بانک سپه با هماهنگی وزارت امور اقتصادی و دارایی، بانک مرکزی، ستاد کل نیروهای مسلح و سازمان بورس و اوراق بهادار، زمینه برگزاری مجامع این دو بانک را فراهم کرد و در دومین گام مجامع مربوط به بانک مهر اقتصاد با حضور اکثریت سهامداران روز دوشنبه دوازدهم خردادماه سال 1399 برگزار شد. وی اظهار داشت: از روز سه شنبه سیزدهم خردادماه سال جاری شعب بانک سابق مهر اقتصاد با تابلوهای بانک سپه آماده ارائه خدمات به هموطنان عزیز و مشتریان گرامی هستند. وی اظهار داشت: بانک سپه تمامی تمهیدات اجرایی شامل عملیات حوزه شعب، به‌کارگیری نرم‌افزار واسط برای ارائه خدمات مشتریان، نصب تابلوهای بانک سپه، صدور احکام کلیه مسئولان و پرسنل شعب از سوی بانک سپه، ابلاغ راهبردها و دستورالعمل‌های اجرایی بانک سپه متناسب با ساختار مصوب هیات‌ مدیره بانک سپه را انجام داده و به فضل پروردگار خدمات مطلوب به مشتریان عرضه خواهد کرد. مدیرعامل بانک سپه ابراز امیدواری کرد با هماهنگی به‌ عمل‌ آمده مجامع سایر بانک‌های ادغام شونده طبق برنامه‌ریزی زمان‌بندی‌شده بزودی انجام گیرد. انتهای پیام/
 وثیقه ۱ میلیون تومانی ایران خودرو تا صدور سند خودرو در طرح فروش فوری , جزئیات تکمیلی طرح فروش فوری محصولات ایران خودرو اعلام شد. , به گزارش خبرگزاری تسنیم ، پیرو بخشنامه شماره 4307 مربوط به فروش فوق العاده محصولات ایران خودرو موارد ذیل به اطلاع متقاضیان و نمایندگی‌ها میرساند: شرایط اخذ "چک" برای خرید محصولات شرکت ایران خودرو در این طرح حذف گردیده است. سند خودرو به مدت یک سال در رهن شرکت ایران خودرو باقی مانده و امکان تسویه پیش ازموعد وجود نخواهد داشت. ثبت نام جهت شرکت در قرعه کشی فروش فوق العاده بدون اخذ وجه تا تاریخ 99/03/14 ادامه خواهد داشت. امکان انصراف از ثبت نام اولیه جهت شرکت در قرعه کشی فروش فوق العاده تا قبل از زمان برگزاری قرعه کشی مهیا می باشد. در صورت انتخاب متقاضی در قرعه کشی و عدم تکمیل وجه در موعد مقرر محدودیت 2 ساله از خرید خودرو اشاره شده در بخشنامه 4307 کان لم یکن می باشد.  پس از انجام قرعه کشی و در زمان تکمیل وجه، مبلغ 10 میلیون ریال معادل یک میلیون تومان از مبلغ خودروی ثبت نام شده مشتری کسر و سند خودرو به مدت یک سال در رهن شرکت ایران خودرو خواهد بود و شناسنامه مالکیت خودرو (برگ سبز) پس از اتمام دوران ترهین در قبال اخذ باقی مانده وجه فوق الذکر،تحویل مشتری خواهد شد.   انتهای پیام/
 تاثیر دو عامل درصد ساخت داخل و رضایت مشتریان در رتبه بندی کیفی خودرو , سرپرست دفتر صنایع خودرو و نیرو محرکه وزارت صنعت با اشاره به اهداف کیفی تعیین شده برای صنعت خودرو در سال جاری گفت: اهداف و برنامه های کیفیت بر اساس شاخص ها و حدود مجاز تعیین شده برای سال ۹۹ ابلاغ می شود. , به گزارش خبرگزاری تسنیم ، امیر جعفر پور سرپرست دفتر صنایع خودرو و نیرو محرکه وزارت صنعت، معدن و تجارت در بازدید از مرکز آزمون آلایندگی شرکت بازرسی کیفیت و استاندارد ایران عملکرد این شرکت در حوزه پیاده سازی نظام مند فرایند های ارزیابی در زمینه  کیفیت خودرو،  فروش، خدمات پس از فروش و انجام تست های آلایندگی را مورد بررسی قرار داد و گفت: با توجه به شرایط خاص صنعت خودرو وضعیت انتشار گزارش های کیفی توسط وزارت صنعت  از انضباط مورد انتظار فاصله گرفته  که پس از هماهنگی های صورت گرفته مقرر شد انتشار گزارش ها توسط شرکت بازرسی کیفیت و استاندارد ایران به صورت ماهانه و منظم و با ساختارهای اصلاح شده از سرگرفته شود، در ضمن گزارش تجمیعی سال 98 در این حوزه نیز به زودی انتشار خواهد یافت. وی در ادامه با اشاره به اهداف کیفی تعیین شده برای صنعت خودرو در سال جاری نیز گفت: در روز های آتی پس از چندین جلسه کار گروهی کارشناسی و برنامه ریزی انجام شده اهداف و برنامه های کیفیت  بر اساس شاخص ها و حدود مجاز تعیین شده برای سال 99 ابلاغ می گردد که به طور مجدانه مورد پایش و اندازه گیری قرار خواهد گرفت،  این شاخص ها به نسبت سال 98 دارای معیارهای سختگیرانه و دقیق تر خواهد بود. جعفرپور همچنین افزود: در گزارش های آتی به منظور افزایش دقت و اثر بخشی  گزارش های خروجی، علاوه بر نتایج آدیت محصولات، موضوع ترکیب چند شاخص مکمل از جمله نسبت ساخت داخل هر خودرو و نتایج حاصل از بازخوردهای مشتریان، در تعیین سطوح کیفی خودروها اعمال خواهد شد. این مقام مسئول با اشاره به بحث مرکز تست آزمون جاده ای و از تصمیمات برای از سرگیری فعالیت آن نیز گفت: با ورود وزارت صمت و سایر سازمانهای دولتی متولی در امر کیفیت و استاندارد ادامه فعالیت این مرکز با مشارکت تمامی سهامداران و انشاءالله دولت در سال جاری مورد پیگیری ویژه قرار خواهد گرفت.  انتهای پیام/
 ماراتن ۵ میلیون و ۵۰۰ هزار نفر در خرید خودرو/ رقابت هر ۲۲۰ نفر برای یک خودرو , مطابق اعلام دو شرکت ایران خودرو و سایپا تعداد ۲۵ هزار دستگاه خودرو برای طرح فروش فوری در نظر گرفته شده اماشنیده ها حکایت از آن دارد که تا این ساعت حدود ۵ میلیون و ۵۰۰ هزار نفر اقدام به پیش ثبت نام کرده اند و این آمار ساعتی در حال رکود زنی است. , به گزارش خبرنگار اقتصادی خبرگزاری تسنیم ، طرح فروش فوری 11 محصول ایران خودرو و سایپا از روز 4 خردادماه به مدت 10 روز تا 14 خرداد ماه آغاز شده است. در این طرح فروش که به صورت قرعه کشی و شبانه روزی اجرا می شود شروط مختلفی برای ثبت نام کنندگان در نظر گرفته شد تا دست دلالان و واسطه گران کوتاه و خودرو در نهایت به مصرف کننده واقعی برسد. * پیش ثبت نامی های خودرو به نزدیک 6 میلیون نفر رسید  در روزهای نخست ثبت نام داشتن چک صیاد و واریز پیش پرداخت الزامی بود اما با گذشت چند روز این شروط برداشته شد و مردم با رغبت بیشتری نسبت به پیش ثبت نام اقدام می‌کنند جالب اینجاست همه می خواهند شانس خود را در این قرعه کشی امتحان کنند تا شاید در نهایت صاحب خودرو شوند. در حال حاضر 9 روز از اجرای طرح فروش فوری تعدادی از محصولات ایران خودرو و سایپا می‌گذرد  و مطابق اعلام دو شرکت ایران خودرو و سایپا تعداد 25 هزار دستگاه خودرو برای این طرح در نظر گرفته شده است اما شنیده های حکایت از آن دارد تا این ساعت حدود 5 میلیون و 500 هزار نفر اقدام به پیش ثبت نام کرده و این آمار ساعتی در حال رکود زنی است. مطابق این آمار در حال حاضر هر 220 نفر برای یک خودرو ثبت نام کرده اند . البته در این ثبت نامی ها سهم خودروهای شرکت ایران خودرو بیش از سایپا است و به نوعی حجم زیادی از مردم خواستار خرید محصولات ایران خودرو شده اند.   قیمت جدید 7 محصول سایپا اعلام شد  قیمت جدید 4 محصول ایران خودرو اعلام شد  متقاضیان با مراجعه به سایت شرکت‌های خودروسازی پیش ثبت نام اولیه را انجام داده و از طریق این سایت برای احراز هویت به سامانه "امتا" ورود کرده و مراحل لازم را انجام می دهند. پس از این مرحله دوباره به سایت خودروسازی مراجعه کرده و با معرفی حساب، برای خرید خودرو اعلام آمادگی می‌کنند. با پایان مهلت ثبت نام همه متقاضیان، با استفاده از سازوکار قرعه کشی در حضور نهاد‌های نظارتی، ثبت نام کنندگان نهایی مشخص خواهند شد. طبق تصمیمات اتخاذ شده، پس از گذشت 72 ساعت از اتمام دوره زمانی ثبت نام، فهرست اسامی انتخاب شدگان از سایت ایران خودرو و همچنین ارسال پیامک به مشتریان اطلاع رسانی خواهد شد.مشتریان انتخاب شده ملزم خواهند بود تا در مدت 48 ساعت اقدام به تکمیل وجه از طریق سایت فروش اینترنتی محصولات ایران خودرو کنند. خریداران فروش فوق العاده خودروهای سایپا بخوانند  خریداران برای ثبت‌نام عجله نکنند" سامانه فروش خودرو تا 14 خرداد 24ساعته باز است"  خریداران خودرو فقط در سامانه اعلامی خودروسازان ثبت نام کنند  انتهای پیام/
 سازمان هواپیمایی: نقص قبلی هواپیمای آسمان برطرف شد/ اطلاعی از جزئیات نقص فنی جدید نداریم , مدیر روابط عمومی سازمان هواپیمایی کشوری با بیان این‌که نقص فنی قبلی هواپیمای فوکر ۱۰۰ آسمان برطرف شده بود،‌گفت: از جزئیات نقص فنی جدید این هواپیما اطلاعی نداریم. , رضا جعفرزاده در گفت‌وگو با خبرنگار اقتصادی خبرگزاری تسنیم در پاسخ به این پرسش که با توجه به نقص فنی هواپیمای فوکر 100 آسمان در مسیر پروازی تهران-کرمانشاه چرا بلافاصله مجوز انجام پرواز به این هواپیما داده شد،‌ اظهار کرد: از هواپیمایی آسمان خواسته‌ایم گزارش دقیق نقص فنی هواپیمای فوکر 100 را به سازمان هواپیمایی کشوری ارسال کند. وی با بیان این‌که همه جزئیات نقص فنی این هواپیما را از شرکت هواپیمایی آسمان می‌گیریم، ادامه داد:‌ کار بازرسی ناوگان شرکت‌های هواپیمایی به صورت روتین (هم دوره‌ای و هم موردی) انجام می‌شود و پس از آن مجوز پرواز را از سازمان هواپیمایی دریافت می‌کنند. مدیر روابط عمومی سازمان هواپیمایی کشوری افزود: ممکن است اشکال تکراری برای یک هواپیما پیش بیاید، یا باید این ایراد برطرف شود یا این‌که هواپیما  را گراند کنند. جعفرزاده تأکید کرد: سازمان هواپیمایی در نظارت‌ها مشکلات را به ایرلاین‌ها گوشزد می‌کند و این یک کار متعارف است. چنانچه موردی (نقص فنی هواپیما) غیر قابل رفع باشد که به گراند شدن یک منجر می‌شود. وی بیان کرد:‌بازرسان سازمان هواپیمایی هواپیمای فوکر آسمان را -در بروز نقص فنی قبلی- بازرسی کرده و این شرکت آنرا رفع کرد. حالا باید دید مشکل جدید این هواپیما چیست. انتهای پیام/
 مدیرعامل بانک سپه اعلام کرد: ارائه خدمات یکپارچه و یکسان به مشتریان یک روز پس از ادغام نهایی , مدیرعامل بانک سپه گفت: تمامی شعب بانک سپه در سراسر کشور پس از ادغام بانک‌های وابسته به نیروهای مسلح در این بانک، خدمات پایه یکپارچه و یکسان به مشتریان عرضه می‌کنند. , به گزارش خبرگزاری تسنیم و به نقل از پایگاه اطلاع‌رسانی بانک سپه، محمدکاظم چقازردی در حاشیه مراسم راه‌اندازی نخستین سامانه واسط کاربری بانک‌های ادغام شونده (ESB) در شعبه نوروز آفریقا، اظهار داشت: مشتریان برای دریافت سایرخدمات و محصولات خاص بانک‌های ادغامی با راهنمایی شعب به نزدیک‌ترین شعبه اصلی راهنمایی خواهند شد.   چقازردی ضمن اشاره به اجرای مطلوب فرآیندهای ادغام بانک‌های وابسته به نیروهای مسلح در بانک سپه، تصریح کرد: اتمام موفقیت‌آمیز این پروژه بزرگ، افتخار ملی محسوب می‌شود. وی به سابقه طولانی بانک سپه در خدمات‌رسانی به نیروهای مسلح اشاره کرد و افزود: این بانک بعد از ادغام هم آماده خدمات‌رسانی به مشتریان بانک‌های ادغام شونده در چارچوب ضوابط و مقررات بانک مرکزی است. مدیرعامل بانک سپه با تأکید بر ضرورت جلب رضایتمندی مشتریان به‌ ویژه نیروهای مسلح و خانواده‌های آنها، خاطرنشان کرد: بانک سپه از لحاظ انضباط اداری و مالی از بانک‌های مطرح نظام بانکی کشور است و باید با وحدت رویه به‌ تمامی مشتریان بانک سپه و بانک‌های ادغام شونده خدمات مطلوب و یکپارچه عرضه شود. چقازردی ضمن اشاره به لزوم استفاده بهینه از توانمندی‌های کارکنان بانک‌های ادغام شونده، خاطرنشان کرد: نخستین بانک ایرانی برای تبدیل‌شدن به بزرگ‌ترین و کارآمدترین بانک از تجارب چند دهه مدیران و کارکنان خود و توانمندی‌های نیروهای جوان بانک‌های ادغام شونده به‌ صورت مطلوب استفاده خواهد کرد. مدیرعامل بانک سپه به‌ضرورت رعایت اصول شایسته‌سالاری در واگذاری مسئولیت‌ها به افراد تأکید کرد و گفت: بر اساس ضوابط، شاخص‌های ارزیابی عملکرد و معیارهای معین، مسیر شغلی هر فرد در بانک سپه مشخص‌شده و کارکنان متعهد، متخصص و مسئولیت‌پذیر می‌توانند در بانک سپه مراحل ارتقای اداری را به‌ تدریج طی کنند. شایان‌ ذکر است در این بازدید سید مهدی حسینی، عضو هیات‌ مدیره بانک سپه، توضیحاتی در خصوص کارایی و نحوه عمل سامانه واسط (ESB) ارائه کرد. انتهای پیام/
 گزارش تسنیم کارساز شد/ بانک متخلف اقساط برداشتی را برگرداند , برخی از بانک‌ها که ۴ قسط وام قرض‌الحسنه را بی توجه به دستور بانک مرکزی به صورت یکجا از حساب مشتریان کسر کرده بودند، بعد از انتشار گزارش تسنیم، پول ها را به حساب مشتریان برگرداندند. , به گزارش خبرنگار اقتصادی خبرگزاری تسنیم، تعدادی از بانک‌ها بی توجه به دستور بانک مرکزی طی روزهای اخیر، اقدام به کسر اقساط تسهیلات قرض الحسنه مشتریان خود به صورت یکجا کردند که این امر موجب شوک وام گیرندگان شده بود. این بانک ها درحالی اقساط تسهیلات قرض الحسنه را از حساب مشتریان خود کسر کرده اند که طبق مصوبه شورای پول و اعتبار، مشتریان مجاز به تعویق در پرداخت اقساط ماه های اسفند 98، فروردین و اردیبهشت 99 بوده اند. اما نکته اینجاست که برخی بانک‌ها که به دستور بانک مرکزی عمل کرده و اقساط 3 ماه قبل را از حساب مشتریان کسر نکرده بودند، در روزهای اخیر همراه با قسط خردادماه، قسط 3 ماه قبل را نیز به صورت یکجا برداشت کرده اند. این بانک ها در روزهای اخیر، اقساط قرض الحسنه اسفند، فروردین، اردیبهشت و خرداد را به صورت یکجا از حساب مشتریان خود کسر کرده اند؛ مشتری یکی از این بانک‌‌ها به خبرنگار تسنیم گفت: چند روز قبل پیامک بانک مبنی بر برداشت از حساب را دریافت کردم که معادل قسط 4 ماه وام ازدواجم بود. وی با تأکید براینکه پول برداشتی توسط بانک از معادل دو سوم حقوقش بوده است، افزود: به تازگی حقوق دریافت کرده بودیم و پول در حسابم بود که این برداشت صورت گرفت؛ وقتی از بانک سوال کردم که چرا این برداشت انجام شده، پاسخ دادند که قسط وام ازدواج بود که عقب افتاده بود و برداشت شد!   بعد از انتشار گزارش تسنیم و واکنش های متعدد به آن، برخی مخاطبان خبرگزاری در تماس با خبرنگار ما اعلام کرده اند که طی ساعات پایانی روز قبل اقساطی که یکجا از حساب مشتریان کسر شده بود، به حساب‌ها بازگشته است.  به گزارش تسنیم،‌   یکی از نخستین تصمیم‌های بانک مرکزی برای کمک به مردم در زمان شیوع ویروس کرونا، تعویق سه ماهه اقساط تسهیلات قرض‌الحسنه و کسب و کارها، همچنین اشخاصی که در جریان شیوع کرونا کسب درآمد و اشتغال آنها آسیب دیده‌اند، بود. بانک مرکزی در همان روزهای نخست شیوع ویروس کرونا از مدیران بانکی خواست تا از گرفتن اقساط اینگونه وام‌ها تا اردیبهشت 99 خودداری کرده و اقساط کسر شده از حساب گیرندگان تسهیلات را به آنها بازگرداند. بنابراین و طبق مصوبه شورای پول و اعتبار، اقساط تسهیلات قرض‌الحسنه تمام اشخاص از اسفند 98 تا اردیبهشت 99 بدون هیچ قید و شرطی به مدت سه ماه باید به تعویق می افتاد؛ اما این بخشنامه از همان ابتدا با سرپیچی بانک‌ها و برداشت اقساط از حساب مردم همراه شد. در همین ایام هم البته معاون بانک مرکزی کسر اقساط وام قرض‌الحسنه از حساب مشتریان و ضامن‌ها را غیرقانونی اعلام کرد و از مردم خواست تا تخلفات را به اداره رسیدگی به شکایات ابلاغ کنند. ولی باوجود راه‌اندازی سامانه شکایت دارندگان وام‌های قرض‌الحسنه در 13 فروردین سال‌جاری، بازهم برخی بانک‌های عامل از اجرای این دستورالعمل خودداری و نسبت به دریافت اقساط وام‌ها اقدام کرده یا از حساب اشخاص برداشت کرده‌اند یا با ارسال پیامک به مشتریان خواهان واریز قسط شده‌اند که ابراز "بی‌اطلاعی یا عدم دریافت ابلاغیه" بهانه شعب شده است. گفتنی است، بانک مرکزی بخشنامه این تعویق سه ماهه اقساط تسهیلات قرض‌الحسنه را روز‌های نخست فروردین 99 به بانک‌ها ابلاغ کرد، اما آنطور که عبدالناصر همتی گفته، موضوع به صورت شفاهی در اسفند ماه به مدیران بانک‌ها ابلاغ و بر ضرورت اجرای آن از سوی سیستم بانکی نیز تأکید شده است. گزارش‌های متعدد مردمی بیانگر از آن است که با وجود ابلاغ بانک مرکزی و تأکید مکرر این بانک مبنی بر کسر نکردن اقساط از سوی بانک‌ها، اقساط اسفند و فروردین ماه را از حساب مشتریان کسر کردند و در حالی که بانک مرکزی به بانک‌ها دستور داده بود اقساط کسر شده را به حساب مشتریان برگردانند، اما نه تنها قسطی برگردانده نشد بلکه قسط‌های بعدی نیز در حال کسر از حساب است. جالب‌تر اینجاست که تعدادی از بانک‌ها باوجود پرداخت اقساط تسهیلات قرض‌الحسنه از سوی مشتری به آن‌ها در پیامکی اعلام کرده‌اند که «مشتری گرامی: وضعیت قرارداد.... به دلیل عدم پرداخت بدهی به سررسید گذشته تبدیل شد.» البته هستند بانک‌هایی که اقساط را کسر نکرده‌اند، اما جریمه دیرکرد را برای مشتریان خود لحاظ می‌کنند؛ در همین ارتباط برخی مردم که از ناهماهنگی بانک‌ها با بانک مرکزی گله دارند و بیان کردند: قسط وام قرض‌الحسنه را در حساب ریخته بودیم که بانک برداشت کند، اما قسط برداشت نشده اما وقتی به سامانه بانکداری مراجعه می‌کنیم متوجه لحاظ جریمه دیرکرد می‌شویم! هر چند بانک مرکزی اعلام کرده: "بر اساس بخشنامه بانک مرکزی که در مقطع 15 اسفند 1398 به سیستم بانکی ابلاغ شد، بانک ها و موسسات اعتباری نباید از وام گیرندگان و تسهیلات گیرندگان تسهیلات قرض الحسنه در مقطع زمانی اسفند ماه 98 تا پایان اردیبهشت ماه 1399 بابت عدم پرداخت اقساط جریمه ای منظور کنند.  به عبارتی اخذ جریمه یا محاسبه جریمه بابت عدم پرداخت اقساط وام در این مقطع 3 ماهه تخلف است و اگر بانکی این کار را انجام داد مشتریان می‌توانند با استفاده از سامانه شکایت های مربوط به وام قرض الحسنه که در پایگاه بانک مرکزی «Cbi.ir» شکایت خود را ارسال کنند یا به صورت تلفنی با تماس با اداره رسیدگی به شکایات بانک مرکزی موضوع را پیگیری کنند و ما با بررسی موارد، شکایات را تا حل مساله دنبال خواهیم کرد." انتهای پیام/
 برگزاری جلسه شورای عالی کار شنبه ۱۷ خرداد/ تعیین حق مسکن در دستورکار شوراست , دویست و نود و دومین جلسه شورای عالی در روز شنبه ۱۷ خرداد ماه در محل وزارت کاربا دستور کل تعیین حق مسکن برگزار خواهد شد. , به گزارش خبرنگار اقتصادی خبرگزای تسنیم، دویست و نود و دومین جلسه شورای عالی کار با توجه به هماهنگی های صورت گرفته، با گروه های کارگری و کارفرمایی و عضو آن شورا،در روز شنبه 17 خردادماه ساعت16در محل وزارت کار با حضور وزیر کار با دستور کار تعیین حق مسکن برگزار خواهد شد. حاتم شاکرمی معاون وزیر کارمی گوید:  با توجه به هماهنگی صورت گرفته با گروه کارگری و کارفرمایی عضو محترم آن شورا، جلسه مذکور به روز شنبه مورخ 17 خرداد راس ساعت 16 در محل اعلام شده قبلی (با همان دستور جلسه) و با حضور مقامات عالی وزارت تشکیل می گردد. جلسه شورای عالی کار که برای تعیین حق مسکن کارگران قرار بود روز سه شنبه برگزار شود به روز شنبه موکول شد.دعوت نامه جلسه مذکور برای نمایندگان کارگری و کارفرمایی در شورای عالی کار امروز ارسال شده است.     انتهای پیام/
 تابستان سخت برقی درپیش است/ آیا خاموشی‌های تابستان ۹۷ بازمی‌گردد؟ , حداکثر ظرفیت عملی تولید برق کشور حدود ۵۸ هزار مگاوات است و اگر مازاد این رقم، با وجود تمامی موارد از جمله ذخایر نیروگاهی و واردات برق، با پیک سایی و صرفه جویی در مصرف به خصوص در ساعات پیک، کنترل نشود، احتمال بازگشت خاموشی های تابستان ۹۷ وجود دارد. , به گزارش خبرنگار اقتصادی خبرگزاری تسنیم ، به قدری پیش بینی ها در خصوص سخت بودن تابستان امسال از نظر شرایط تأمین مطلوب برق قاطعانه و قریب به واقعیت است که رئیس جمهوری اخیرا در تماس تلفنی با وزیر نیرو، تأکید کرد: "تدابیر لازم اندیشیده شود تا مردم در تابستان با مشکل برق مواجه نشوند" در این خصوص محسن طرزطلب، مدیرعامل شرکت تولید نیروی برق حرارتی، در پایان اردیبهشت‌ماه با اشاره به اینکه تابستان امسال با وضعیت خاص و ویژه‌ای روبه‌رو هستیم،گفت: بر اساس یک پیش‌بینی وضعیت ویروس کرونا به همین منوال تا پایان تابستان ادامه خواهد داشت و ساکنان مناطق مختلف به ویژه اهالی مناطق گرمسیری که هر ساله در زمان تعطیلات تابستانه به مسافرت می‌رفتند، امسال در محل اقامتی خود باقی خواهند ماند و همین امر منجر به افزایش مصرف برق و استفاده هر چه بیشتر از سیستم‌های سرمایشی خواهد شد. مدیرعامل شرکت تولید نیروی برق حرارتی با تاکید بر اینکه بروز این اتفاق منجر به افزایش مصرف برق کلانشهر خواهد شد، گفت: در این صورت ظرفیت پست‌ها و خطوط انتقال برق پاسخگو نخواهد نبود و این مسئله منجر به بروز اتفاقاتی در کلان‌شهرها خواهد شد. طرزطلب افزود: در مقابل ممکن است این بیماری در فصل تابستان روند نزولی پیدا کرده و وضعیت عادی شود. در چنین شرایطی صنایع پرمصرف که هر ساله در زمان پیک تابستان میزان مصرف برق خود را کاهش می‌دادند، امسال به دلیل شیوع ویروس کرونا و عدم فروش محصولات خود از ابتدای سال در تلاش برای جبران کاهش تولیدشان در فصل تابستان باشند که این امر منجر به افزایش مصرف برق در کشور خواهد شد. وی خاطرنشان کرد: بر همین اساس بایستی بدترین سناریو این بخش را در نظر بگیریم و برای هر مسئله‌ای در این حوزه آمادگی کاملی داشته باشیم تا خللی در تأمین برق مورد نیاز مردم ایجاد نشود. به گزارش تسنیم، با توجه به اینکه، هر یک درجه افزایش دمای هوا حدود 1350 مگاوات تا 1500 مگاوات به مصرف برق کشور اضافه می‌کند، همچنین با توجه به اینکه تابستان بسیار گرمی را در پیش داریم و همانطور که مدیرعامل شرکت تولید نیروی برق حرارتی پیش بینی کرده، مردم تابستان امسال بیشتر در منازل خود می مانند، در نتیجه عبور پیک مصرف از مرز 60 هزار مگاوات دور از ذهن نیست. این در شرایطی است که حداکثر ظرفیت عملی تولید برق کشور حدود 58 هزار مگاوات است و اگر مازاد این رقم، با وجود تمامی موارد از جمله ذخایر نیروگاهی و واردات برق، با پیک سایی و صرفه جویی در مصرف به خصوص در ساعات پیک، کنترل نشود، احتمال بازگشت خاموشی های تابستان 97 وجود دارد. انتهای پیام/
 هواپیمایی امارات تا ۴ سال دیگر از تبعات کرونا نجات پیدا می‌کند , مدیرعامل شرکت هواپیمایی امارات گفت:« به نظر من احتمالاً تا سال ۲۰۲۴ می‌توانیم شاهد بازگشت پروازها به شرایط عادی باشیم و شرکت هواپیمایی امارات شبکه پروازهای خود را مانند گذشته با موفقیت برقرار می سازد». ,  به گزارش خبرگزاری تسنیم به نقل از رویترز، تیم کلارک مدیرعامل شرکت هواپیمایی امارات گفت چهار سال طول می‌کشد تا این شرکت پروازهای خود را در کل شبکه از سر بگیرد. همه گیری ویروس کرونا کل شبکه هوانوردی این شرکت را نابود کرده است.  این شرکت هواپیمایی که مقر آن در دبی است، قبل از همه گیری ویروس کرونا به 157 مقصد در 83 کشور پرواز داشت. پروازهای مسافربری این هواپیمایی در ماه مارس متوقف شده اند و تنها برخی از پروازهای خدماتی آن به صورت محدود برگزار می شود.  کلارک در مصاحبه با جان استریکلند، مشاور هوانوردی گفت:« به نظر من احتمالاً تا سال 2024 می‌توانیم شاهد بازگشت پرواز ها به شرایط عادی باشیم و شرکت هواپیمایی امارات شبکه پروازهای خود را مانند گذشته با موفقیت برقرار می سازد». شرکت هواپیمایی امارات هشدار داد این دوره زمانی سخت ترین دوره در تاریخ 35 ساله این شرکت خواهد بود و اعلام کرد مجبور خواهد بود به خاطر تاثیرات همه گیری ویروس کرونا برخی کارکنان خود را کنار بگذارد. کلارک که در همین ماه از سمت ریاست این شرکت پایین آمده و نقش مشاور را خواهد داشت گفت در صورت ساخته شدن واکسن ویروس کرونا تا اوایل 2021، صنعت هوانوردی در تابستان سال آینده روند بهبود خود را آغاز خواهد کرد. وی اضافه کرد این شرکت هواپیمایی می تواند در صورت لزوم طی 48 ساعت ناوگان خود را آماده سازد. « اگر هیچ ضربه تکان‌دهنده دیگری به اقتصاد جهان وارد نشود، تقاضا تا  2024 افزایش خواهد یافت». کلارک هشدار داد رعایت فاصله گذاری اجتماعی در هواپیماها از نظر اقتصادی و محیط‌زیستی عملی نیست چون به معنای پرواز هواپیما با نصف ظرفیت آن است. شرکت هواپیمایی امارات از مسافران خود می خواهد از دستکش و ماسک صورت در هواپیما استفاده کنند. انتهای پیام/185  
 اسامی سهام بورس با بالاترین و پایین‌ترین رشد قیمت امروز ۹۹/۰۳/۱۲ , سهامداران شرکت‌های کویر تایر، ایران تایر و سرمایه‌گذاری توسعه آذربایجان در بورس و معامله‌گران شرکت‌های پالایش نفت لاوان، ویتانا و توسعه حمل و نقل ریلی در فرابورس بیشترین سود را کسب کردند. , به گزارش خبرنگار اقتصادی خبرگزاری تسنیم، شاخص بورس در جریان معاملات امروز بازار سرمایه با رشد 17هزار و 348واحدی در ارتفاع 987هزار و 761 واحد به کار خود پایان داد و بیش از 9میلیارد و 991میلیون سهم و حق‌تقدم به‌ارزشی بالغ بر 7هزار و 197میلیارد تومان در بیش از یک میلیون و 94هزار نوبت مورد دادوستد قرار گرفت. بر این اساس سهامداران شرکت‌های کویر تایر، ایران تایر و سرمایه‌گذاری توسعه آذربایجان امروز بیشترین رشد قیمت را در بورس اوراق بهادار داشتند و در مقابل دارندگان سهام شرکت‌های فرآوده‌های نسوز پارس، تامین ماسه ریخته‌گری و پگاه آذربایجان غربی بیشترین افت قیمت را تجربه کردند. این گزارش می‌افزاید: در بازارهای فرابورس ایران هم با معامله 2 میلیارد و 381 میلیون ورقه به‌ارزش 3400میلیارد تومان در 537هزار نوبت، شاخص فرابورس (آیفکس) 127واحد رشد کرد و در ارتفاع 11هزار و 344واحد قرار گرفت. در این بازار هم امروز سهامداران شرکت‌های پالایش نفت لاوان، ویتانا و توسعه حمل و نقل ریلی بیشترین رشد را داشتند شرکت‌های بیمه کوثر، شیر پاستوریزه پگاه گلستان و مدیریت انرژی امید تابان هور بیشترین کاهش قیمت را تجربه کردند. انتهای پیام/
 نسخه جدید برنامه موبایلی همراه کارت رفاه , بانک رفاه در راستای تسهیل و تسریع ارائه انواع خدمات نوین بانکی، نسخه جدید برنامه موبایلی همراه کارت رفاه (نسخه ۳.۱.۰) را ارائه کرد. , به گزارش خبرگزاری تسنیم به نقل از روابط عمومی بانک رفاه کارگران، به منظور ارتقای کیفی پرتفوی خدمات الکترونیک و افزایش رضایت مشتریان، نسخه جدید برنامه موبایلی همراه کارت رفاه مختص سیستم عامل اندروید با قابلیت‌های جدید در پورتال بانک رفاه و سایت کافه بازار بارگذاری و عملیاتی شد. خدمات و قابلیت های جدید اضافه شده در این نسخه به این شرح است:  • خدمت درخواست فروش سهام عدالت • خدمت ثبت نام سجام • امکان به اشتراک گذاری رسید تراکنش ها به صورت تصویر • امکان حذف تراکنش ها از منوی تاریخچه تراکنش ها • ایجاد قابلیت دسترسی سریع به منوهای انتقال وجه و موجودی از طریق چرخاندن گوشی موبایل به سمت چپ و راست انتهای پیام/
 آمریکا ۸ شرکت و کشتی نفتکش را به اتهام نقض تحریم‌ها علیه ونزوئلا تحریم کرد , وزارت خزانه‌داری آمریکا ۴ شرکت و ۴ کشتی نفتکش را به اتهام نقض تحریم‌های یکجانبه دولت آمریکا علیه ونزوئلا تحریم کرد. , به گزارش گروه بین‌الملل خبرگزاری تسنیم، وزارت خزانه‌داری آمریکا روز سه‌شنبه در بیانیه‌ای اعلام کرد که نام 4 شرکت تجاری و 4 کشتی نفتکش به دلیل نقض تحریم‌های دولت آمریکا علیه ونزوئلا به فهرست تحریم‌های دفتر کنترل دارایی‌های خارجی (اوفک) که از نهادهای زیرمجموعه این وزارتخانه است، افزوده شده است. از میان شرکت‌هایی که امروز سه‌شنبه به اتهام نقض تحریم‌های دولت آمریکا علیه دولت قانونی ونزوئلا در فهرست تحریم‌های اوفک جای گرفته‌اند، یک شرکت در یونان و 3 شرکت در کشور «جزایر مارشال» به ثبت رسیده‌اند. نفتکش‌های تحریم‌ شده نیز با پرچم کشورهای مالت، پاناما، جزایر مارشال و باهاما فعالیت می‌کنند. دولت ترامپ با هدف سرنگون کردن دولت قانونی ونزوئلا و به قدرت رساندن مهره دست‌نشانده خود یعنی خوان گوایدو،  تحریم های اقتصادی و سیاسی شدیدی را علیه کاراکاس اعمال کرده است. با وجود فشارهای آمریکا و کشورهای غربی، نیکولاس مادورو رئیس‌جمهور قانونی ونزوئلا بارها تأکید کرده است که به نفع یک مهره دست‌نشانده غرب از سمت خود کناره‌گیری نخواهد کرد. انتهای پیام/.  
 ۷ میلیون آلمانی به مرخصی اجباری رفتند , شرکت‌های آلمانی که در پی شیوع کرونا با بحران اقتصادی شدیدی روبرو شده اند، برای پرداخت دستمزد ۷.۳ میلیون کارمند و کارگر خود در ماه مه، از طرح کمک مالی دولت استفاده کردند. , به گزارش خبرگزاری تسنیم به نقل از بلومبرگ، طبق اعلام موسسه تحقیقاتی آیفو، شرکت‌های آلمانی که در پی شیوع کرونا با بحران اقتصادی شدیدی روبرو شده اند، برای پرداخت دستمزد 7.3 میلیون کارمند و کارگر خود در ماه مه، از طرح کمک مالی دولت استفاده کردند. این طرح دولت آلمان که به منظور جلوگیری از اخراج‌های گسترده صورت گرفته است، در ابتدا شاهد درخواست کمک برای بیش از 10 میلیون کارمند و کارگر در ماه‌های مارس و آوریل بود. نتایج یک نظرسنجی نشان می‌دهد که شرکت‌های آلمانی برای عبور از بحران کرونا، مجبور شده‌اند 72 درصد از کارکنان خود را به مرخصی اجباری بدون حقوق بفرستند و یا ساعات کار آن‌ها را کم کنند. بر اساس آمار مؤسسه تحقیقاتی آیفو، 2.4 میلیون نفر از 7 میلیون کارمند و کارگری که از طرح کمک دولت در ماه مه بهره‌مند شدند، در بخش خدمات فعالیت می‌کردند. این در حالی است که در اوج بحران مالی جهان در سال 2009، این کمک مالی برای حدود 1.5 میلیون کارمند و کارگر استفاده در آلمان استفاده شده بود.   انتهای پیام/
 پاسخ به ۲۰ سوال مردم در طرح فروش فوق‌العاده خودرو , سایپا در اطلاعیه‌ای پیرامون طرح فروش فوق العاده محصولات این گروه خودروسازی به ۲۰ پرسش متداول متقاضیان برای ثبت نام در این طرح پاسخ گفت. , به گزارش خبرگزاری تسنیم، این اطلاعیه پس از آن منتشر شد که برخی از متقاضیان خرید خودرو در طرح فروش فوق العاده با ابهام و سوالاتی روبرو شدند. 20 سوال متداول و پرتکرار مردمی که شرکت سایپا پاسخ آنها را تهیه و منتشر کرده، به شرح زیر است: 1- چگونه می توان موقع ثبت نام رنگ خودرو را مشخص کرد؟ پاسخ: رنگ در ثبت نام اولیه انتخابی نیست و خودروی انتخاب شده صرفا با یک رنگ نمایش داده می شود، مشتری بعد از قرعه کشی امکان انتخاب رنگ و همچنین انتخاب نمایندگی را خواهد داشت. 2- آیا کسانی که پلاک فعال برای خودروهای سنگین، مینی بوس، کامیونت و غیره را  دارند، مجاز به ثبت نام در طرح فروش فوق العاده هستند؟ پاسخ: بله. دارندگان خودروهای سنگین امکان ثبت نام دارند و پلاک فعال خودروهای سنگین مشمول قانون خودروهای سواری نمی شود. 3- ثبت نام در دو شرکت ایران خودرو و سایپا امکان پذیر است؟ پاسخ: خیر. متقاضیان می توانند فقط در یکی از شرکت های ایران خودرو و سایپا ثبت نام کنند. 4- اگر فردی در هر دو مجموعه ثبت نام کرده باشد، اسم او از طرح حذف می شود؟ پاسخ: خیر. در صورتی که در سایت دو خودروساز ثبت نام صورت گرفته باشد، ثبت نام در ایران خودرو حذف می شود و فرد مجاز به خرید از محصولات سایپا است. 5- تعداد محدودی از متقاضیان هنگام ثبت نام، شاهد این هستند که برخی از فیلدها غیرفعال است و امکان تکمیل اطلاعات را ندارد، علت چیست؟ پاسخ: فیلدهای مشخصات اصلی مشتری که به واسطه احراز هویت در سیستم از طریق سامانه اِمتا ثبت می شود، قابل تغییر نیست چون این اطلاعات از ثبت احوال استخراج شده است. 6- آیا این امکان وجود دارد که اطلاعات ارایه شده در سایت ویرایش شود؟ پاسخ: امکان ویرایش پروفایل در برخی از اطلاعات چون شماره تلفن و آدرس وجود دارد ولی اطلاعات اصلی مشتری و بانکی قابل اصلاح نیست. 7- آیا امکان تغییر شماره شبا وجود دارد؟ پاسخ: فعلا امکان اصلاح نیست.  8- آیا افرادی که قبلا پذیرش داشته اند ولی انصراف داده اند، در شرایط فعلی امکان پیش ثبت نام دارند؟  پاسخ: بله.  9- آیا مشتریانی که قبلاً پذیرش داشته اند ولی اقدام به صلح نکرده اند، در شرایط فعلی امکان پیش ثبت نام را دارند ؟ پاسخ: خیر.  10- با توجه به حذف چک تامین اعتبار، آیا سند خودرو در قبال مبلغی به عنوان بدهی به مدت یکسال در رهن شرکت می ماند؟ پاسخ: بله. به مدت یکسال نزد شرکت خودروساز باقی می ماند. 11- برخی ها سوابق ثبت نام خودرو نداشتند ولی اکنون هم امکان ثبت نام در سایت را ندارند و این پیام می آید که شما قبلا ثبت نام کرده اید، مشکل در چیست؟ پاسخ: این موضوع به صورت آنلاین کنترل می شود و مشکلی وجود ندارد. 12- چگونه متقاضیان می توانند سوابق خود را جویا شوند؟ پاسخ: در فروش های بعدی این امکان اضافه خواهد شد تا مردم توسط مرکز امور مشتریان (CRM) بتوانند سوالات خود را بپرسند. 13- افرادی که تاریخ اعتبار گواهینامه آنها گذشته است، امکان ثبت نام دارند؟ پاسخ: بله، داشتن گواهینامه ملاک عمل است. 14- آیا اتباع خارجی می توانند در طرح فروش فوق العاده خودرو شرکت کنند؟ پاسخ: خیر چنین امکانی وجود ندارد. 15- چرا برخی از شهرها و استان ها در سیستم ثبت نام خودرو وجود ندارند؟ پاسخ: استان و شهر بر اساس اطلاعات ناجا تنظیم شده است، در صورتی که شهر مربوطه وجود ندارد نزدیک ترین شهر که مرکز شماره گذاری دارد را انتخاب کنید. 16- اگر متقاضیان طی چند روز اخیر نسبت به فک پلاک اقدام کرده باشند، امکان ثبت نام دارند؟ پاسخ: اگر در روز قرعه کشی مشتری پلاک فعال نداشته باشد، مشکلی بابت خرید خودرو ندارد. 17- برخی ها عنوان می کنند طی کردن مکرر فرآیند پیش ثبت نام جهت متقاضی در سایت سایپا امکانپذیر نیست؟ پاسخ: برای پیگیری ثبت نام، منویی در سیستم وجود دارد تحت عنوان "سوابق خرید " که مشتری می تواند از طریق آن ثبت نام خود را ملاحظه کند. 18- آیا پیامک ارسالی دارای کد رهگیری است؟ پاسخ: کد رهگیری برای همه متقاضیانی که محصولات سایپا را انتخاب کردند ارسال می شود و نتیجه قرعه کشی بر اساس کدهای ارسالی است. 19- قرعه کشی و تاریخ واریز وجه چه زمانی است؟ پاسخ: روز یکشنبه 18 خردادماه ساعت 10 مراسم قرعه کشی انجام می شود و منتخبین 48 ساعت پس از اعلام نتایج بر روی سایت سایپا باید نسبت به واریز کامل وجه اقدام کنند. 20- آیا امکان انصراف از طرح فروش فوق العاده خودرو وجود دارد؟ پاسخ: بله. متقاضیان خرید محصولات سایپا تا قبل از قرعه کشی امکان انصراف از خرید خودرو را دارند.  انتهای پیام/
 پیش فروش متری مسکن در مرحله نهایی , مدیرکل دفتر اقتصاد مسکن از عملیاتی شدن ابزار پیش فروش متری مسکن و فروش نسیه مصالح ساختمانی خبر داد. , به گزارش گروه اقتصادی خبرگزاری تسنیم، پروانه اصلانی از تشکیل کارگروه  کارشناسی برای عملیاتی کردن ابزارهای بازار بورس و پیشنهاد قوانین و مقررات لازم خبر داد و اظهار کرد:‌ ابزارهای عملیاتی شدن بازار سرمایه و بورس در بخش مسکن، شامل اوراق سلف موازی استاندارد جهت پیش فروش متری ساختمان، بازار تهاتری مصالح و ملک ، انتشار اوراق خرید دین بر پایه معاملات نسیه مصالح ساختمانی، صندوق سرمایه‌گذاری املاک و مستغلات شاخص شهر تهران قابل معامله در بورس، قراردادهای آتی بر پایه صندوق سرمایه‌گذاری املاک و مستغلات شهر تهران، قراردادهای آتی بر پایه سبد شاخص مصالح ساختمانی معاملات فیزیکی مسکن (عرضه زمین و املاک دولت و بخش خصوصی در بورس کالا) است. وی تصریح کرد: انتشار اوراق سلف موازی استاندارد مسکن جهت پیش فروش متری ساختمان و اوراق خرید دین مصالح ساختمانی برای تامین مالی ساخت پروژه ها در  اولویت اجرا قرار دارند که در آینده نزدیک در بخش مسکن مورد بهره برداری قرار می گیرند. وی بیان کرد: با راه اندازی اوراق سلف موازی استاندارد، افراد این امکان را دارند که با خرید هر ورق سهام، مالک بخشی از واحد ساختمانی در پروژه مشخصی شوند و در پایان دوره ساخت، چنانچه فرد به تعداد کافی اوراق در اختیار داشته باشد، واحد مسکونی را بر اساس قیمت مشخص شده در قرارداد اولیه، در اختیار بگیرد و یا با فروش اوراق در بازار بورس و استفاده از افزایش قیمت اوراق سود دریافت کند. وی یادآور شد: این اوراق هم اکنون به عنوان اوراق خرید و فروش تبعی در بورس کالا استفاده می‌شود ولی تجربه استفاده از آن در بخش مسکن وجود ندارد. اما با توجه به اینکه بررسی­ی‌های نهایی در خصوص استفاده از اوراق مذکور در بخش مسکن به اتمام رسیده است، به زودی اجرایی می شود. مدیرکل دفتر اقتصاد مسکن با بیان اینکه "از انتشار اوراق خرید دین کالایی نیز می توان برای تأمین مصالح ساختمانی و امکان خرید نسیه مصالح ساختمانی استفاده کرد" افزود: مقررات اجرایی شدن این اوراق توسط بورس کالا هم اکنون برای تصویب به سازمان بورس ارجاع شده و امیدواریم با تصویب آن این ظرفیت نیز به عنوان یکی از ابزارهای تأمین منابع مصالح ساختمانی، کمک شایانی به تولید مسکن خواهد کرد. اصلانی گفت: وزارت راه و شهرسازی و سایر دستگاه­‌ها و نهادهای ذی ربط مصمم به راه اندازی ابزارهای ذکر شده در بخش مسکن هستند تا چالش اصلی تأمین منابع مالی در این بخش رفع شود و تأمین مالی صرفاً متکی به تسهیلات بانکی نباشد. امیدواریم که این مهم با همکاری و هماهنگی بین این دستگاه­ها به زودی عملیاتی شود. انتهای پیام/
 رشد ۶۲ درصدی حجم فروش نفت ایرانول در اردیبهشت , مدیرعامل شرکت نفت ایرانول از افزایش تولید این شرکت در سال جهش تولید خبر داد و گفت: از ابتدای امسال شرکت نفت ایرانول در مجموع دو ماه ، با رشد ۱۶ درصدی تولید همراه بوده و اردیبهشت ماه نیز شاهد رشد ۳۶ درصدی تولید بودیم. , به گزارش خبرگزاری تسنیم به نقل از روابط عمومی و تبلیغات شرکت نفت ایرانول،  محمد حسین رزاقی افزود: از اسفند ماه با وجود کاهش شدید قیمت نفت و تحولات اقتصادی ناشی از تاثیرات کرونا توانستیم میزان فروش این شرکت را به طور چشمگیری افزایش دهیم. به طوریکه در اسفند ماه با فروش نزدیک به 62 میلیون لیتر معادل 330 میلیارد تومان توانستیم رکورد فروش در  تاریخ ایرانول را رقم بزنیم.  همچنین در اردیبهشت سال جاری نسبت به زمان مشابه سال گذشته 62 درصد رشد حجمی فروش داشته ایم. مدیرعامل این شرکت نفتی درباره برنامه‌های آینده شرکت، خاطرنشان کرد: افزایش سهم بازار، بالا بردن ظرفیت تولید و اجرای طرح‌های توسعه‌ای جدید براساس مطالعات امکان سنجی و اقتصادی از جمله برنامه‌های پیش روی این شرکت است.  رزاقی در پایان افزود:  امیدواریم مسیر جدیدی که پیش رو داریم بتواند این شرکت را به  جایگاه اصلی و واقعی خود برساند. انتهای پیام/
 چهارشنبه آخرین مهلت ثبت‌نام فروش فوق‌العاده ۲۵ هزار خودرو/ چگونه ثبت نام کنیم؟ , روند ثبت متقاضیان در طرح فروش فوق العاده خودرو به حدی سرعت گرفته که به نظر می رسد چهارشنبه رکورد ثبت نام خودرو شکسته و بیش از ۶ میلیون نفر متقاضی خرید ۲۵ هزار خودرو شوند. , به گزارش خبرنگار اقتصادی خبرگزاری تسنیم، چهارشنبه 14 خردادماه آخرین مهلت ثبت نام متقاضیان برای طرح فروش فوق العاده 25 هزار دستگاه خودرو است و بعد از آن روند قرعه کشی ثبت نام کنندگان آغاز و برندگان  باید براساس اعلام شرکت های خودروساز تا 48 ساعت مبلغ خودروها را واریز نمایند. البته سرپرست امور صنایع وزارت صمت اعلام کرده "اگر متقاضی در مرحله ثبت نام برای فروش فوق العاده خودرو اطلاعات غلط ثبت کند تا سه سال اجازه شرکت در هیچ طرح خودرویی را نخواهند داشت". وی تأکید می‌کند که "اینکه کسانی در قرعه کشی برنده شوند، اما توان تامین وجه را نداشته باشند محدودیتی برای شرکت در قرعه کشی‌های بعدی نخواهند داشت، البته خودرو سازان محدودیت‌هایی در این باره اعمال کردند که به آن‌ها تذکر داده شد و امروز این محدودیت در اطلاعیه فروش دو خودرو ساز اصلاح شده است". صادق نیارکی ادامه داد: کسی که حائز شرایط نمی‌شود، می‌تواند در طرح‌های دیگر که طرح پیش فروش و مشارکت در طرح یک سال و دو سال و فروش‌های فوق العاده که تا پایان سال خواهد بود، شرکت کند؛ البته فروش فوق العاده در مناسبت‌های مختلف اطلاع رسانی و حداقل تا پایان سال سه بار اجرا خواهد شد ضمن اینکه برنامه بعدی ما پیش فروش یک ساله با 75 هزار دستگاه خودرو است که هفته بعد اطلاع رسانی خواهد شد. سرپرست امور صنایع وزارت صمت گفت: شرط چک در مصوبه روز جمعه گذشته کمیته خودرو ستاد تنظیم بازار حذف شد و به جای آن خریدار یک میلیون تومان از وجه را نزد خود نگه می‌دارد، بعد از دوران رهن، خریدار یک میلیون باقی مانده را واریز می‌کند، سند نیز به وی تحویل می‌شود. به گزارش تسنیم در حال حاضر روند ثبت متقاضیان در طرح فروش فوق العاده خودرو به حدی به سرعت انجام می شود که به نظر می رسد فردا رکود ثبت نام خودرو شکسته و بیش از 6 میلیون نفر متقاضی خرید 25 هزار خودرو باشند. * متقاضیان خرید خودرو چگونه ثبت نام کنند؟ نخست متقاضی باید  به سایت فروش اینترنتی محصولات ایران خودرو به نشانی esale.ikco.irمراجعه و نسبت به دریافت کد کاربری و رمز عبور اختصاصی برای ثبت نام خودرو اقدام کند. کد کاربری برای مراجعات بعدی مشتریان هم فعال و معتبر خواهد بود. مشتری باید در گام نخست ثبت نام به درگاه فروش محصولات ایران خودرو ورود پیدا کرده با کلیک کردن به بخش ورود کاربری نسبت به ثبت نام و دریافت کد کاربری اقدام کند.     در این مرحله متقاضی باید کد ملی خود را درج و سپس شماره همراه خود را وارد کند و با طی کردن این مراحل صفحه ثبت نام برای متقاضی باز و مشتری باید تمام اطلاعات لازم را در این صفحه پر کند.  دقت کنید با وارد کردن شماره تلفن همراه و سایر مشخصات شخصی مانند کدملی و سال تولد، کد احراز هویت برای متقاضی پیامک می شود و باید شماره تلفن همراه لزوما باید به نام فرد ثبت شده باشد. بعد از این مرحله ثبت نام شما برای دریافت کد کاربری نهایی شده و باید به همراه رمز عبوری که خود تعیین کرده اید. دوباره به بخش ورود کاربر مراجعه و با درج کد خود به همراه رمز عبور وارد صفحه خرید خودرو  شوید. جهت ثبت نام، شماره تلفن همراه متقاضی باید به نام خود ایشان باشد در غیر این صورت مراحل احراز هویت مشتری وجود ندارد.  برای ثبت نام خودروهای سایپا نیز متقاضی باید به سایت فروش این شرکت به آدرس saipa.iranecar.com مراجعه کند. و همانند روند ثبت در شرکت ایران خودرو نخست باید کد کاربری را دریافت و سپس نسبت به ورود صفحه خرید خودرو اقدام کنند.    نکته :  با هر کدملی فقط امکان ثبت‌نام و خرید یک دستگاه خودرو از خودروسازان وجود دارد. - مشتریانی که در 36 ماه اخیر اقدام به خرید خودرو از شرکت های خودروساز کرده‌اند، مجاز به ثبت نام نیستند. -دارا بودن گواهینامه رانندگی برای خریداران الزامی است. - سن خریدار خودرو باید بالاتر از 18سال باشد و کد ملی، شماره تلفن همراه، مشخصات حساب بانکی، همه باید متعلق به شخص ثبت‌نام‌کننده باشد. - افراد نباید پلاک خودرو فعال و نصب شده داشته باشند. -خریدار خودرو به هیچ عنوان حق فروش وکالتی خودرو را ندارد و خودروی فروخته شده قابل صلح نیست. - اگر در راستی‌آزمایی مراحل فروش، تکمیل وجه، تحویل خودرو و حتی در بازه زمانی پس از تحویل خودرو، مشخص شود که خریدار از ضوابط عدول کرده یا در فرآیند ثبت‌نام صداقت نداشته است مطابق با قانون با آن برخورد می‌شود. -هر خودروی صفر کیلومتری که در فرآیند تحویل مشتری قرار می‌گیرد، حداکثر باید ظرف مدت سه‌ماه برای استفاده از گارانتی به نمایندگی‌های مجاز خدمات پس از فروش خودروسازان مراجعه کند. -مشتریان باید در ثبت شماره شبا خود در سایت فروش دقت نمایند، چرا که مسئولیت ورود شماره شبا به صورت اشتباه و در نهایت برگشت پول به فرد دیگر بر عهده ثبت‌نام‌کننده است. -سند خودرو تا یکسال در رهن شرکت باقی خواهد ماند.    انتهای پیام/
 جلوگیری از سوختن روزانه یکصد تن گوگرد در فاز ۱۹ پارس جنوبی , مدیر فاز ۱۹ مجتمع گاز پارس جنوبی گفت: پالایشگاه دهم از اولین پالایشگاه‌های پارس جنوبی است که در زمینه اخذ تأییده‌های زیست محیطی اقدام نموده است. , به گزارش گروه اقتصادی خبرگزاری تسنیم، سهیل رفیعی، مدیر فاز 19 مجتمع گاز پارس جنوبی، اظهار داشت: در این پالایشگاه واحد 108 برای تولید گوگرد با راندمان نزدیک به 100 درصد و جلوگیری از آلودگی هوا به H2S و همچنین برای بالابردن راندمان تولید گوگرد و ممانعت از خروج SOX و جلوگیری از آلودگی هوا، Tail Gas Treatment Unitپیش‌بینی شده است. به گفته وی، این سیستم از سوزاندن روزانه یکصد تن گوگرد جلوگیری می‌نماید و میزان تولید گوگرد را تا 25 درصد افزایش می‌دهد. علاوه بر این با بکارگیری سیستم غنی سازی، میزان بهره وری این واحد باز هم افزایش خواهد یافت وی ساخت واحد 109 جهت تصفیه آب‌های اسیدی و جلوگیری از آلودگی دریا به CO2 و H2S از دیگر واحدهای مؤثر در بهبود شرایط زیست محیطی عنوان کرد و اظهار داشت: ساخت واحد 129جهت تصفیه فاضلاب‌های بهداشتی، شیمیایی و نفتی و جلوگیری از آلودگی دریا که دارای سه بخش بهداشتی با ظرفیت 98 مترمکعب در روز، شیمیایی با ظرفیت 120 مترمکعب در روز و روغنی و نفتی با ظرفیت 3800 مترمکعب در روز است نیز در فاز 19 پیش بینی شده است. رفیعی افزود: نوع تصفیه برای فاضلاب های بهداشتی به روش لجن فعال، برای فاضلاب‌های شیمیایی به روش خنثی‌سازی و برای فاضلاب های روغنی به روش API و حذف فیزیکی روغن است. وی با بیان اینکه واحد آزمایشگاه جهت سنجش کلیه پارمترهای فیزیکی و شیمیایی آب و هوا در فاز 19 فعال است، گفت: طراحی پیشرفته واحد 142 یاBurn Pit نیز در این پالایشگاه صورت گرفته است. در این واحد به‌منظور بهبود فرآیند احتراق و حذف دود شعله و در نتیجه کاهش محسوس ورود آلاینده‌ها به هوا، مایعات غیرقابل بازیافت به روش Atomization سوزانده می‌شوند. وی حصارکشی با دیوار بتنی و ایزوله‌کردن محوطه مخازن هیدروکربنی جهت ممانعت از پخش‌شدن هیدروکربن‌ها در پالایشگاه و ایجاد مخاطرات ایمنی و زیست‌محیطی را از دیگر اقدامات مؤثر در حوزه محیط زیست عنوان کرد و اظهار داشت:  در راستای تدوین و اجرای سیستم مدیریتی به‌منظور کنترل و به‌حداقل‌رساندن میزان پسماندها و استفاده بهینه از منابع، دستورالعمل‌های مختلفی تدوین گردیده است. مدیر فاز 19 پارس جنوبی در خصوص برنامه‌های پیش بینی شده جهت بهبود آمار شاخص های زیست محیطی تا پایان سال 1400 گفت: رفع مشکلات کمپرسورهای Off Gas در راستای کاهش شاخص فلرینگ و انتشار گازهای اسیدی و گلخانه‌ای در ادامه در دستور کار قرار دارد. وی راه‌اندازی کمپرسورهای بازیافت گاز احیاء در واحد 116 با هدف کاهش انتشار گازهای گلخانه‌ای عنوان کرد و گفت: مدیریت تله‌های بخار و کاهش هدر رفت بخار با هدف کاهش انتشار گازهای گلخانه‌ای نیز در برنامه آتی فاز 19 قرار دارد. رفیعی با بیان اینکه به‌زودی آزمایشگاه میکروبیولوژی آب و فاضلاب با هدف بهبود کیفیت پساب در فاز 19 راه‌اندازی خواهد شد، اظهار داشت: رفع ایرادات واحد 129 از دیگر اقدامات مهم در راستای بهبود شاخص کیفیت پساب این پالایشگاه است. مدیر فاز 19 افزایش راندمان و رفع موانع عملیاتی Cold Box را جهت کاهش میزان فلرینگ از دیگر اقدامات زیست محیطی فاز 19 عنوان کرد و گفت: تعویض کلیدهای سه پل با چهارپل در کمپرسورهای صادرات گاز  کاهش میزان فلرینگ و بهبود شاخص کیفیت پساب نیز در دستور کار است. به گفته رفیعی، اصلاح سیستم‌های F&G  با هدف کاهش میزان فلرینگ و بهبود شاخص کیفیت پساب نیز صورت خواهد گرفت. گفتنی است؛ تعویض Core engine کمپرسوهای صادرات گاز در واحد 106  به منظور کاهش میزان فلرینگ و بهبود کیفیت پساب، راه‌اندازی واحدهای 1 و 2 بازیافت گوگرد با هدف کاهش شاخص فلرینگ و انتشار گازهای اسیدی و گلخانه‌ای، راه‌اندازی TGTU واحد 108 با هدف کاهش انتشار گازهای اسیدی و نصب و راه‌اندازی آنالایزرهای زیست محیطی به منظور کاهش شاخص فلرینگ و انتشار گازهای اسیدی و گلخانه‌ای و بهبود شاخص کیفیت پساب نیز از دیگر برنامه‌های فاز 19 تا سال 1400 در راستای بهبود شرایط ریست محیطی است. انتهای پیام/
 تخلیه نقاهتگاه نمایشگاه بین المللی برای برگزاری نخستین نمایشگاه سال۹۹ , نقاهتگاه نمایشگاه بین المللی با توافق ارتش بدون بستری حتی یک بیمار و به دلیل برپایی نخستین نمایشگاه با نام "جهش تولید و دستاوردهای کرونا "در سال ٩٩، جمع آوری شد. , به گزارش خبرگزاری تسنیم، با توجه به شیوع ویروس کرونا و اوج گرفتن بیماری در ابتدای این بیماری، ارتش اقدام به برپایی برخی نقاهتگاه هایی برای بهبودیافتگان در سطح شهر کرد که یکی از این مناطق نمایشگاه بین المللی بود.  در همین راستا، بهمن حسین زاده با بیان اینکه این نقاهتگاه در راستای تعهد و مسئولیت اجتماعی و با تصمیم وزارت صنعت،برپا شد، اظهار داشت: شرکت  سهامی نمایشگاه ها در شرایط مقابله و پیشگیری از ویروس کرونا اقدام به همکاری و راه اندازی نقاهتگاهی ویژه  بهبود یافتگان کرونایی با 2000 تخت بیمارستانی کرد. وی افزود: در تمام این مدت  که نمایشگاه برای پذیرش  بهبود یافتگان کرونایی تجهیز شده بود، حتی  یک نفر هم در این مجموعه بستری نشد. وی با اشاره به  اینکه مقام معظم رهبری سال 99 را سال «جهش تولید» نامگذاری کردند و قرار است آغاز فعالیت نمایشگاه هم برپایی نمایشگاهی با عنوان جهش تولید و دستاوردهای کرونا باشد، به همین منظور در جلسه مشترک مدیران ارتش جمهوری اسلامی ایران و مدیر عامل شرکت نمایشگاه های بین المللی ج.ا.ایران توافق شد، ارتش نسبت به تخلیه سریع نمایشگاه تهران از تجهیزات و امکانات نقاهتگاه بهبود یافتگان کرونایی اقدام کند.  انتهای پیام/ 
 متقاضیان پیامکی مسکن ملی از امروز در سامانه اینترنتی ثبت‌نام کنند , معاون مسکن و ساختمان وزیر راه و شهرسازی گفت: ثبت نام متقاضیان پیامکی مرحله دوم اقدام ملی مسکن در سامانه اینترنتی از امروز شروع خواهد شد. , به گزارش خبرگزاری تسنیم، محمود محمودزاده افزود: در مرحله دوم ثبت نام که از نیمه دوم اسفندماه تا اواخر اسفند انجام شد توانستیم به دو شیوه از متقاضیان ثبت نام بعمل آوریم. وی گفت: در شیوه نخست متقاضیان با مراجعه به سایت ثبت نام کردند، اما با خاص شدن شرایط بهداشتی در کشور و به لحاظ رعایت و فاصله گذاری اجتماعی، مرحله دوم ثبت نام از طریق پیامک انجام شد. محمودزاده افزود: در بخش اول مرحله دوم از طریق سامانه بیش از 500 هزار نفر ثبت نام کردند و حدود 800 هزار نفر به صورت پیامکی موفق به ثبت نام شدند، اما به لحاظ اینکه در ثبت نام پیامکی فقط کد ملی ارسال شده، برای پالایش اطلاعات سجلدی افراد و افراد تحت تکفل، اعلام کردیم که از امروز با پیامکی که برای متقاضیان ارسال می‌شود طبق برنامه زمانبندی شده که باز هم با رعایت فاصله گذاری اجتماعی صورت خواهد گرفت کسانی که دسترسی به کامپیوتر شخصی ندارند می‌توانند به مراکز اعلام شده مراجعه و اطلاعات خود را تکمیل کنند. وی اضافه کرد: بعد از تکمیل اطلاعات این 800 هزار نفر و پالایش آن، متقاضیان واجد شرایط را اعلام خواهیم کرد. معاون مسکن و ساختمان وزیر راه و شهرسازی در خصوص اینکه آیا این ثبت نام‌ها در اقدام ملی مسکن در مراحل بعدی هم ادامه خواهد داشت گفت: سیاست کلی وزارت راه و شهرسازی این بوده که تولید مستمر مسکن را در هر استان دنبال کنیم و آن را به مدیر کل‌های استان‌ها ابلاغ کردیم تا مدیریت هر استان با تامین زمین و منابع بانکی لازم بتوانند اقدام به ساخت و تولید مسکن کنند.
 شرایط پذیرش سهام عدالت برای وثیقه تسهیلات کارت اعتباری , بانک مرکزی طی بخشنامه ای شرایط پذیرش سهام عدالت برای وثیقه صدور کارت اعتباری را به شبکه بانکی اعلام کرد. , به گزارش خبرنگار اقتصادی خبرگزاری تسنیم ،‌ بعد از آنکه عبدالناصر همتی رئیس کل بانک مرکزی اعلام کرد " بانک‌ها می‌توانند سهام بورسی، به‌ویژه سهام عدالت را به عنوان وثیقه برای صدور کارت اعتباری قرار دهند" بخشنامه مربوطه از سوی بانک مرکزی به نظام بانکی ابلاغ شد. رئیس کل بانک مرکزی در این خصوص گفته بود: با توجه به ارزنده بودن بخش عمده‌ای از سهم‌های موجود در سبد سهام عدالت، به بانک‌ها توصیه می‌کنم درقبال وثیقه گرفتن سهام آزاد شده، درچارچوب ضوابط خود، معادل درصدی از ارزش آن، به دارندگان سهام که نیاز به منابع مالی دارند، ولی قصد فروش سهام خود را ندارند، کارت اعتباری برای خرید بدهند. همتی گفته بود: به حوزه فناوری اطلاعات بانک مرکزی تأکید کرده‌ام هرچه سریعتر برای ساده‌سازی فرآیند صدور کارت اعتباری اقدام کند. در همین راستا، بانک مرکزی در بخشنامه ای اعلام کرد که بانک‌ها و مؤسسات اعتباری غیربانکی می‌توانند با شرایط زیر نسبت به پذیرش سهام عدالت برای وثیقه صدور کارت اعتباری مرابحه براساس بخشنامه های قبلی اقدام کنند:  1-    درصدی از ارزش آن بخش از سبد سهام دارندگان سهام عدالت که آزاد شده است، در چارچوب ضوابط به عنوان وثیقه صدور کارت اعتباری قابل پذیرش است. 2-    سهام تمامی شرکت‌های موجود در سبد سهام دارندگان سهام عدالت که آزاد شده است باید به عنوان وثیقه صدور کارت اعتباری پذیرفته شود. 3-    صدور کارت اعتباری به پشتوانه وثیقه سهام عدالت، صرفاً برای متقاضی که سهام عدالت متعلق به وی توثیق شده است، امکان‌پذیر است.   انتهای پیام/
 مرکز پایش صنعت برق راه‌اندازی می‌شود , مدیرکل دفتر هوشمند سازی و فن آوریهای نوین توانیر گفت: مرکز پایش صنعت برق امکان پایش روزانه و برخط شاخصهای استراتژیک عملکرد شرکتهای توزیع و برق منطقه ای در مباحث مدیریتی، فنی ،مالی ،شبکه و مشترکان را برای حاکمیت فراهم می سازد. , به گزارش گروه اقتصادی خبرگزاری تسنیم ، هادی مدقق مدیرکل دفتر هوشمند سازی و فن آوریهای نوین توانیر با بیان اینکه مرکز پایش صنعت برق راه‌اندازی می‌شود، گفت: این مرکز امکان پایش روزانه و برخط شاخصهای استراتژیک عملکرد شرکتهای توزیع و برق منطقه ای در مباحث مدیریتی،  فنی ،مالی ،شبکه و مشترکان را برای حاکمیت فراهم می سازد و با این ابزار، امکان ارزیابی روزانه و برخط شرکتها از طریق ارتباط مستقیم با سامانه های مستقر در این شرکتها فراهم خواهد شد. وی افزود: حدود 35 شاخص برای شرکتهای توزیع در حوزه های خدمات مشترکان، قابلیت اطمینان شبکه،کیفیت برق ،کاهش تلفات ،مدیریت مصرف و شاخصهای مدیریتی تعریف و احصا شد و شاخصهای مرتبط با شرکتهای برق منطقه ای نیز از سوی معاونت برنامه ریزی و امور اقتصادی تعریف شده است. مدیرکل دفتر هوشمند سازی و فن آوریهای نوین توانیر با اشاره به اهمیت دسترسی به آخرین وضعیت شبکه های توزیع و انتقال برق برای شرکت توانیر و کشیک امور برق ،پایش برخط پارامترهای اصلی شبکه را دومین کاربرد اصلی این مرکز ذکر کرد که اطلاعات مورد نیاز را با جزییات کمتر از آنچه دیسپاچینگها در اختیار دارند فراهم می سازد و از این منظر بستر مناسبی برای استفاده ستاد مدیریت بحران در زمان وقوع حوادث فراهم خواهد شد.  مدقق سومین کاربرد مرکز پایش را اطلاع رسانی به مردم و معرفی قابلیتهای سیستم برق کشور برای مجموعه های خارج از وزارت نیرو و مهمانان داخلی و خارجی عنوان کرد و با اشاره به قابلیت پایش بار شرکتهای برق منطقه ای و شرکتهای توزیع که ازسال گذشته تا سطح امورها و  فیدرهای 20 کیلوولت ایجاد شد، چهارمین وظیفه این مرکز را پایش مصرف برق مشترکان ذکر کرد که برای مشترکان بالای 30 کیلووات که حدود 50 درصد بار شبکه را در اختیار دارند، انجام می شود. وی با اشاره به نصب 500 هزار کنتور هوشمند برای مشترکان بزرگ ،تعداد مشترکان دیماندی بالای 30 کیلووات را حدود 400 هزار و مشترکان چاههای کشاورزی را 110 هزار مشترک ذکر کرد که به همراه مشترکان دولتی و در قالب تفاهم نامه با برنامه های مدیریت بار همکاری می کنند و و مرکز پایش مصرف ،وظیفه تحلیل و پایش بار مصرفی آنها را به خصوص در ایام پیک شبکه برعهده دارد و پایش مصرف برق ،کاربرد اصلی مرکز پایش صنعت برق در فصل پیک شبکه محسوب می شود. انتهای پیام/
 هشدار یک کارشناس اقتصادی نسبت به تلاطم ارز نیمایی و تأثیر آن در تورم سال ۹۹ , یک کارشناس اقتصادی با انتقاد از سیاست یک بام و دو هوای بانک مرکزی در کنترل تورم گفت: بانک مرکزی از یک طرف نرخ تورم را در سال ۹۹،  ۲۲ درصد هدف­گذاری می کند و از طرف دیگر  با تغییر ارز نیمایی عملا باعث افزایش چند برابری قیمت کالاهای اساسی می ­شود. , به گزارش خبرنگار اقتصادی باشگاه خبرنگاران پویا ، بانک مرکزی تورم 22 درصدی را برای سال 99 هدف گذاری کرده است. اما بسیاری از کارشناسان با توجه به اقدامات اخیر بانک مرکزی و به ویژه سیاستهای ارزی اش نرخ تورم در سال 99 را بیشتر پیش بینی می کنند. بهنام طالبی طادی، استاد و پژوهشگر مرکز رشد دانشگاه امام صادق (علیه­السلام) نیز، بیانِ اعلامِ نرخِ تورم 22 درصدی، با توجه به شرایط ارز نیمایی را در امسال سیاست یک بام دو هوای بانک مرکزی می ­داند و آن را غیر ممکن، در صورت استمرار این سیاست می­ داند؛ وی با با انتقاد از بی­ ثباتی در سیاستهای ارزی دولت گفت:  بخشی از نیازهای اساسی و اولیه  کشور را کالاهای وارداتی تأمین می­کند و بخشی دیگر نیز که کالای داخلی است، تحت تأثیر قیمت کالای وارداتی است؛ زیرا آنها مکمل یکدیگر در تأمین بازار کشور هستند و به تبع با نوسان و عدم ثبات در مبلغ و چگونگی ارز دولتی بازار دچار نوسان قیمتی خواهد شد. این پژوهشگر مرکز رشد دانشگاه امام صادق با بیان اینکه برخی از کالاهای وارداتی که سال گذشته ارز نیمایی 4200 به آنها تعلق می­ گرفته، اکنون 15800 تومان شده است گفت: این یعنی قیمت برخی کالاها نسبت به سال گذشته حدود دو و نیم برابر شده و در نتیجه یک سری از کالاها همچون برنج تورمشان 250 درصد به علت  تغییر نوع ارز نیمایی می ­شود. طالبی طادی با انتقاد از عدم ثبات در تعریف کالای اساسی و تغییر مداوم آن گفت: اکنون به  6-7  قلم کالا، ارز دولتی می ­دهند. ابتدا شکر و اکنون برنج را از لیست کالای اساسی برای دریافت ارز نیمایی حذف کردند که باعت افزایش  دو و نیم برابری قیمت آن در ماه گذشته شد؛ یعنی باعث ایجاد تورم  250 درصدی در این محصول شد. وی با تصریح بر اینکه کالاهایی که ارز نیمایی آنها نیز هنوز 4200 است ارز آنها، محدود نامرغوب است گفت: پیش از این  به این دست کالاها ارز یورو می­دادند که هزینه­ ی جابجایی نداشت اما اکنون ارز یوان و روپیه می­دهند که به این ارزهای نامرغوب تا 15 درصد هزینه ­ی جابجایی اضافه می­شود. این استاد دانشگاه با اشاره به بی­ ثباتی در گروه بندی کالاهای دریافت کننده ارز نیمایی گفت: از  گروه 21 تا 27  به یک قسمت جدی از کالاها دیگر ارز نیمایی نمی­دهند و آن مواردی را که گفت­ند ارز تعلق می­ گیرد یعنی گروه 21-24 فقط در این مدت به گروه 21 مقداری ارز داده اند و برای گروه 22-24 که علی رغم اعلام اینکه به آنها ارز تعلق می­گیرد به آنها نداده­ اند. طالبی طادی با انتقاد از رشد هر هفته ­ای ارز  نیمایی در برخی کالاها گفت: برخی از کالاهای موجود در گروه 22، مواد اولیه­ ی تولید است که قیمت نیمای آن از ابتدای سال تا کنون  30 درصد گران شده است، لاجرم این افزایش قمیت  باعث در کالای داخلی نیز اثرگذار خواهد بود.  وی با اشاره به تن ماهی که جزو گروه 22 است و امسال تن ماهی نسبت به سال گذشته 40 درصد افزایش قیمت داشته است گفت: بانک مرکزی و وزارت صمت بایستی پاسخگو باشند که این افزایش قیمت بابت مسأله­ ی به وجود آمده به سبب نوسان ارز نیمایی است یا علت گران فروشی تولیدکنندگان است که در هر صورت آنها بایستی پاسخگو باشند. این کارشناس اقتصادی با بیان اینکه ادعای تولیدکنندگان تن ماهی در افزایش قیمت آن افزایش و عدم وجود ارز نیمایی کافی در این  زمینه است گفت: تن ماهی قوطی و در کنسرو ماهی وارداتی است که تولیدکنندگان ادعای افزایش  40-50 درصدی آن را دارند. ** صحبت از تورم 22 درصدی شوخی بانک مرکزی با مردم است طالبی طادی با تصریح بر اینکه فروشنده ارز نیمایی  خود بانک مرکزی است که  هر روز  قیمت آن را بالا می ­برد گفت: در چنین شرایطی صحبت از تورم 22 درصدی شوخی بانک مرکزی با مردم است؛ زیرا در هر کالای اساسی که وابستگی به تجارت بین الملل دارد با این افزایش هفتگی ارز نیمایی التهاب و افزایش قیمت به وجود می­آید. این پژوهشگر مرکز رشد دانشگاه امام صادق افزود: بانک مرکزی یک سری از کالاها همچون شکر، برنج و.. را  با خارج کردن از سامانه  نیما باعث افزایش 40 درصدی قیمت آنها شد و یک سری دیگر از کالاها را نیز با افزایش قیمت ارز نیمایی باعث افزایش 25 درصدی قیمت آنها شد بنابراین پذیرش تورم 22 درصدی معقول به نظر نمی­رسد. وی با هشدار نسبت به ادامه رویه نوسان در نرخ ارز نیمایی گفت: اکنون در خردادماه شاهد افزایش  25 درصدی از کالاها و  40 درصدی برخی دیگر از کالاها هستیم که اگر این افزایش استمرار پیدا کند تورم به مراتب بالاتری را در  یک سری از کالاها وابسته به ارز خواهیم داشت و شاهد افزایش روزانه قیمت آنها خواهیم بود. انتهای پیام/*
 اسامی سهام بورس با بالاترین و پایین‌ترین رشد قیمت امروز ۹۹/۰۳/۱۳ , امروز سهامداران شرکت‌های پالایش نفت بندرعباس، کشتیرانی جمهور اسلامی ایران و لیزینگ ایرانیان در بورس و معامله‌گران شرکت‌های کشت و دام گلدشت نمونه اصفهان، سیمان لار سبزوار و پتروشیمی غدیر در فرابورس بیشترین سود را کسب کردند. , به گزارش خبرنگار اقتصادی خبرگزاری تسنیم، شاخص بورس در جریان معاملات امروز بازار سرمایه با رشد 40هزار و 417واحدی در ارتفاع یک میلیون و 28هزار و 537واحد  به کار خود پایان داد و بیش از 10میلیارد و 952میلیون سهم و حق‌تقدم به‌ارزشی بالغ بر 9هزار و 921میلیارد تومان در بیش از یک میلیون و 329هزار نوبت مورد دادوستد قرار گرفت. بر این اساس سهامداران شرکت‌های پالایش نفت بندرعباس، کشتیرانی جمهور اسلامی ایران و لیزینگ ایرانیان امروز بیشترین رشد قیمت را در بورس اوراق بهادار داشتند و در مقابل دارندگان سهام شرکت‌های گروه صنعتی سپاهان، آهنگری تراکتورسازی ایران و شیر پاستوریزه پگاه اصفهان بیشترین افت قیمت را تجربه کردند. این گزارش می‌افزاید: در بازارهای فرابورس ایران هم با معامله 2 میلیارد و 642 میلیون ورقه به‌ارزش 9179میلیارد تومان در 570هزار نوبت، شاخص فرابورس (آیفکس) 351واحد رشد کرد و در ارتفاع 11هزار و 696واحد قرار گرفت. در این بازار هم امروز سهامداران شرکت‌های کشت و دام گلدشت نمونه اصفهان، سیمان لار سبزوار و پتروشیمی غدیر بیشترین رشد را داشتند شرکت‌های عطرین نخ قم، داروسازی تولید دارو و صنعتی و معدنی شمال شرق شاهرود بیشترین کاهش قیمت را تجربه کردند. انتهای پیام/
 صعود مقتدرانه شاخص بورس به ارتفاع ۱ میلیون واحد , شاخص بورس در جریان معاملات امروز بازار سرمایه با ثبت رشد ۴۰هزار و ۴۱۷واحدی به ارتفاع یک میلیون و ۲۸هزار و ۵۳۷ واحد صعود کرد. , به گزارش خبرنگار اقتصادی خبرگزاری تسنیم، در جریان دادوستدهای امروز بازار سرمایه بیش از 10میلیارد و 952میلیون سهم و حق‌تقدم به‌ارزشی بالغ بر 9هزار و 921میلیارد تومان در بیش از یک میلیون و 329هزار نوبت مورد دادوستد قرار گرفت و شاخص بورس با رشد 40هزار و 417واحدی در ارتفاع یک میلیون و 28هزار و 537واحد قرار گرفت. بیشترین اثر مثبت بر دماسنج بازار سهام در روز جاری به نام نمادهای معاملاتی شرکت‌های صنایع پتروشیمی خلیج فارس، پالایش نفت بندرعباس و فولاد مبارکه اصفهان شد و در مقابل شرکت‌های سرمایه‌گذاری سایپا، گروه صنعتی بازر و آهنگری تراکتورسازی ایران با افت خود مانع افزایش بیشتر نماگر بازار سهام شدند. شاخص‌های اصلی بازار سرمایه هم روز مثبتی را پشت‌سر گذاشتند؛ به‌طوری که شاخص قیمت (وزنی ــ ارزشی) 10732واحد، کل (هموزن) 9080واحد، قیمت (هموزن) 6008واحد، آزاد شناور 50967واحد و شاخص‌های بازار اول و دوم نیز به‌ترتیب 31097و 75379واحد رشد کردند. بر اساس این گزارش، در بازارهای فرابورس ایران هم با معامله 2 میلیارد و 642 میلیون ورقه به‌ارزش 9179میلیارد تومان در 570هزار نوبت، شاخص فرابورس (آیفکس) 351واحد رشد کرد و در ارتفاع 11هزار و 696واحد قرار گرفت. در این بازار هم امروز بیشترین اثر مثبت بر شاخص فرابورس به نام نمادهای معاملاتی سنگ آهن گهرزمین، پلیمر آریا ساسول و ذوب آهن اصفهان شد و در مقابل شرکت‌های داروسازی تولید دارو، تولیدی و خدمات صنایع نسوز توکا و عطرین نخ قم بیشترین اثر منفی را بر شاخص فرابورس به نام خود ثبت کردند. انتهای پیام/
 اعلام فرآیند تحویل قراردادهای آتی پسته سررسید خرداد ۹۹ , مدیریت توسعه بازار مشتقه بورس کالای ایران با صدور اطلاعیه ای فرآیند تحویل قراردادهای آتی پسته سررسید خرداد ۹۹ را اعلام کرد. , به گزارش خبرنگار اقتصادی خبرگزاری تسنیم، مدیریت توسعه بازار مشتقه بورس کالای ایران اعلام کرد: فرآیند تحویل در قرارداد آتی پسته تحویل خرداد 99 در روز یکشنبه 25 خرداد ماه جاری و از طریق گواهی سپرده پسته انجام می شود.لذا کلیه مشتریان فروشنده و خریدار دارای موقعیت تعهدی باز موظفند بر اساس ضوابط اعلام شده جهت انجام فرآیند تحویل اقدام کنند. براین اساس کلیه مشتریان فروشنده موظفند حداکثر تا روز چهارشنبه 21 خرداد ماه برای تبدیل پسته به گواهی سپرده به شرکت زرین زعفران مشرق زمین و شرکت سبز دانه کویر و شرکت طلای سبز زرند مراجعه کنند. علاوه بر این مشتریان فروشنده می توانند حداکثر تا ساعت 15:30 آخرین روز معاملاتی یعنی 25 خرداد ماه اقدام به خرید گواهی سپرده پسته در معاملات روزانه گواهی سپرده پسته در نمادهای پسته فندقی 32-30 طلای سبز زرند 9908، پسته فندقی 32-30 سبزدانه 9908، پسته فندقی 32-30 زرینمه ولات 9908 کنند. انتهای پیام/
 ناگفته‌های همتی از خرج ۲۸۰میلیارد دلار در ۱۵سال برای تثبیت نرخ ارز/ دلار بانک مرکزی خرج قسط خانه‌های برخی در کانادا شد , همتی گفت: کلاً‌ سیستم اجرای ما این‌گونه جا افتاده بود که ما برای حفظ نرخ ارز باید به بازار ارز تزریق کنیم، بنابراین ۲۸۰میلیارد دلار ظرف ۱۵ سال گذشته به‌عبارتی به‌طور میانگین سالی ۱۸میلیارد دلار به بازار ارز تزریق کرده‌ایم تا نرخ ارز را کنترل کنیم. , به گزارش خبرنگار اقتصادی خبرگزاری تسنیم، عبدالناصر همتی در نشست علنی امروز (سه‌شنبه، 13 خرداد ماه) مجلس شورای اسلامی گفت: رابطه دخل و خرج بودجه کشور با بانک مرکزی را باید اصلاح کنیم و در این خصوص رئیس جمهور هم به‌درستی چند روز پیش تأکید کردند که "بنا  نداریم دست در جیب بانک مرکزی کنیم." وی تصریح کرد: اگر دولت به این نتیجه برسد که دست در جیب بانک مرکزی نکند و اگر ما بتوانیم به‌تدریج ناترازی برخی بانک‌ها را اصلاح کنیم، مطمئن باشید که ما بر نقدینگی و تورم فائق خواهیم آمد. همتی با بیان اینکه یکی از ویژگی‌های سیاست‌گذاری جدید پولی و بانک مرکزی نیز همین موضوع است، افزود: در طول سال‌های گذشته ما از ابزار عملیات بازار باز استفاده نمی‌کردیم در حالی که سه دهه است که بانک‌های مرکزی کشورهای مختلف از هدف‌گذاری تورمی استفاده می‌کنند. وی ادامه داد: این تصمیمی است که دولت و بانک مرکزی گرفته‌اند و ما این موضوع را شروع کرده‌ایم و اولین مرحله آن 2، 3 روز پیش با حراج اوراق خزانه شروع شد، به‌نظر من در شرایطی که دولت مشکل نقدینگی دارد این کنار سایر منابع یکی از بهترین روشها است و البته تأکید می‌کنم که نمایندگان و دولت باید هزینه‌ها را کنترل کنند. همتی با اشاره به شرایط تورمی حاکم بر کشور گفت: نرخ تورم در 50 سال گذشته به‌طور میانگین 20 درصد و میانگین رشد نقدینگی در طول 5 دهه 25 درصد ارزیابی می‌شود. میانگین رشد نقدینگی در 10 سال گذشته 27 درصد بوده است که علت آن رابطه میان دخل وخرج بودجه و سیستم بانکی و بانک مرکزی و دوم خودناترازی و عملکرد نظام بانکی است. * تورم امسال در صورت ادامه شرایط فعلی 24درصد خواهد بود رئیس‌کل بانک مرکزی ادامه داد: باید بتوانیم درآمدها را در مقابل هزینه‌ها تأمین کنیم و کنار کنترل هزینه باید کنترل استقراض از بانک مرکزی را جدی بگیریم. ما امسال مصمم هستیم عملیات بازار باز را با جدیت دنبال کنیم و براساس پیش‌بینی متغیرهای تأثیرگذار و تورمی اگر شرایط همین طور باشد تورم 24 درصد خواهد بود. همتی مطرح کرد: تورم‌های بالا انتظارات تورمی ایجاد می‌کند، عده‌ای از این انتظارات سودجویی می‌کنند و می‌خواهند قیمت کالاهای بادوام و دارایی‌ها را افزایش دهند. تورم همان 24 درصد است البته هدف‌گذاری کردیم که آن را کاهش دهیم و از 22 درصد هم در میان‌مدت پایین‌تر بیاوریم. رئیس‌کل بانک مرکزی ضمن تأکید بر اینکه یکی از دلایل تورم در کشور مسئله شبه‌پول است گفت: شبه‌پول 80 درصد نقدینگی ما را شامل می‌شود. شبه‌پول درست نمی‌شود مگر از طریق سود بانکی و سود بانکی بالا ایجاد نمی‌شود مگر از ناترازی بانک‌ها و ناترازی بانک‌ها ایجاد نمی‌شود مگر از ضعف نظارت بانک مرکزی و تخلفات بانکها در سود سپرده‌ها و سرمایه‌گذاری‌ها و معوقات و نیز بدهی دولت و تسهیلات تکلیفی که به بانک‌ها تحمیل می‌شود. رئیس‌کل بانک مرکزی تصریح کرد: بر این اساس و به‌منظور کنترل نقدینگی در طول سال گذشته و امسال یکی از مهم‌ترین اقدامات بانک مرکزی رسیدگی به بانک‌های ناتراز بوده است. * روایت همتی از اصلاح مدیریتی در بانک‌های مشکل‌ساز همتی افزود: اولاً ادغام بانک‌های وابسته به نیروهای مسلح را در مدت 2 سال گذشته با کار بسیار پیچیده شروع کردیم، 2 بانک تاکنون ادغام شده‌اند و بقیه آن‌ها نیز به‌تدریج ادغام می‌شوند. همچنین  بانک مرکزی برخی از بانک‌ها و مؤسسات ناتراز را با مجوز شورای‌عالی هماهنگی اقتصادی تحت سرپرستی قرار داده و وضعیت آنها در حال کنترل است. همتی در ادامه گفت: علاوه بر این، مدیریت بعضی از بانک‌های بزرگ که ایجاد مشکل می‌کردند و نرخ سود و بهره را در بازار به هم می‌زدند از سهامداران آن جدا کردیم و مدیریت آنها را اصلاح کردیم تا بتوانند تراز آن بانک‌ها را اصلاح کنند. همتی خاطرنشان کرد: الآن نرخ سود به‌سمت کاهنده شدن می‌رود و مطمئن باشید از این بابت، شبه‌پول در آینده کمتر رشد خواهد کرد و نقدینگی هم کمتر رشد خواهد کرد ما این کار را ادامه می‌دهیم و تراز بانک‌ها را به‌تدریج بهتر خواهیم کرد. * اضافه‌برداشت بانک‌ها نصف شده/ بدهی بانک‌ها به بانک مرکزی به 40درصد سال قبل کاهش یافته است رئیس شورای پول و اعتبار ابراز کرد: یکی از دلایل رشد بازار پولی، اضافه‌برداشت بانک‌ها از سالهای گذشته بود، در حال حاضر اضافه‌برداشت تقریباً نصف شده است و آن مبلغی که باقی مانده برای 2، 3 بانک ناتراز است که به هسته سخت خورده است و آن را تحت مدیریت گرفته‌ایم. وی اظهار کرد: بدهی بانک‌ها به بانک مرکزی نزدیک به 40 درصد در سال گذشته کاهش پیدا کرده است، تمام هدف ما این است که بانک ها را از فشار رشد نقدینگی خلاص و نقدینگی را در کشور کنترل کنیم. همتی ادامه داد: در جهت حمایت از تولید و تسهیلات مولد و به‌عبارت دیگر هدایت تسهیلات و نقدینگی به‌سمت تولید، بانک مرکزی برنامه‌های خوبی را اجرا کرد و کنار این کنترل نظام بانکی و نظارت بر عملکرد بانک‌های عامل را هدف قرار داد و نظارت‌ها را تشدید کردیم. * 280میلیارد دلار ظرف 15 سال قبل به بازار تزریق کردیم/ برخی با تبدیل سود 25درصدی بانک‌ها به دلار اقساط خانه‌هایشان در کانادا را می‌پرداختندرئیس‌کل بانک مرکزی در ادامه به تشریح وضعیت بازار ارزی کشور و اقدامات بانک مرکزی در این خصوص پرداخت و گفت: اکنون در حال اجرای مدیریت جدید علمی در بازار ارز هستیم و این مسائل که مطرح می‌شود گله از مسئولین گذشته نیست اما کلاً‌ سیستم اجرای ما این‌گونه جا افتاده بود که ما برای حفظ نرخ ارز باید به بازار ارز تزریق کنیم بنابراین 280 میلیارد دلار در ظرف 15 سال گذشته به‌عبارتی به‌طور میانگین سالی 18 میلیارد دلار به بازار ارز تزریق کرده‌ایم تا نرخ ارز را کنترل کنیم، بنابراین طبیعی است که بسیاری از این ارزها به‌صورت سرمایه از کشور خارج شده است. این‌همه امکاناتی که در خارج از کشور خریداری شده به‌خاطر همین ارزها بوده است، یعنی ارزهای ارزان و رانت. رئیس‌کل بانک مرکزی گفت: ما وقتی جلوی این موضوع (تزریق ارز به بازار) را گرفتیم خیلی‌ها گفتند "ما نمی‌توانیم اقساط‌مان را در کانادا و جاهای دیگر پرداخت کنیم" چرا که با سود بالای 25درصدی که از بانکها می‌گرفتند و تبدیل آن به ارز 3000 یا 4000 تومانی اقساط خانه‌های خریداری‌شده در خارج را می‌پرداختند، یعنی به خرید ملک در خارج کشور سوبسید می‌دادیم، بنابراین از اواسط سال 97، در حاشیه بازار مداخله و روش را عوض کردیم. همتی تأکید کرد: ما سیاست‌های ارزی را اصلاح کرده‌ایم و به‌سمت مدیریت علمی ارز و تأمین کالاهای اساسی دارو و مواد اولیه رفته‌ایم، سیاست‌های اعتباری را در جهت تأمین تولید و مولد کردن تسهیلات بانکی اصلاح کرده‌ایم تا به تولید مستقیم برسد و در سیاست‌های نظارتی کنترل بر بانک‌ها و کاهش ناترازی آنها را هدف قرار دادیم و ان‌شاءالله سیاست‌های احتیاطی را ترمیم می‌بخشیم و در سیستم‌های فناوری کنترل‌های بسیار جدی را روی تراکنش‌ها گذاشته‌ایم و با پول‌شویی به‌طور جدی مبارزه می‌کنیم. وی اضافه کرد: کنترل ارز شاکله اصلی کنترل اقتصاد در کشور است و ما برای مدیریت بازار ارز و اصلاح نظام پولی و بانکی اقدامات مهمی انجام داده‌ایم. رئیس‌کل بانک مرکزی تأکید کرد: در سال 97 شرایط خیلی سختی را داشتیم اما باید گفت سال 98 یکی از سخت‌ترین سال‌های بعد از دوران انقلاب اسلامی بود، تحریم‌های تحمیلی در 2 سال گذشته بی‌سابقه و هوشمندانه بود. وی ادامه داد: هوشمندانه از این جهت بود که دولت آمریکا از همه ابزارهای خود استفاده کرد تا ایران را از درآمدهای بین‌المللی خود محروم کند و تمام منافذ بانکی و صادراتی ایران را مختل کند. این اقدامات در چارچوب هدف فروپاشی اقتصادی کشور و نرسیدن به چهلمین سال انقلاب اسلامی بود. * چرا دلار دچار نوسان شد؟ رئیس بانک مرکزی با تصریح به اینکه "در موقعیتی قرار داریم که دست برتر در منطقه را داریم و اکنون آن‌ها به چیزی گرفتار هستند که می‌خواستند ایران درگیر آن شود"، اظهار داشت: اقتصاد جدا از روند سیاسی نیست در سال 97 در خوشبینانه‌ترین حالت نرخ‌های نجومی برای ارز و ابرتورم پیش‌بینی می‌شد که با تدبیر رهبری، ایستادگی مردم و مدیریت مسئولان نرخ‌های نجومی و هدف آنها برای فروپاشی محقق نشد. رئیس بانک مرکزی تأکید کرد: به‌واسطه شیوع ویروس کرونا، ورود ارز به کشور در اسفندماه به‌دلیل قطع ارتباط با همسایگان کاهش یافت و شاهد فشار روی بازار ارز بودیم که البته اشکالات در حال رفع است. وی ادامه داد: با گذشت 2 ماه‌ونیم از سال 99 و با وجود شرایط سخت توانستیم نزدیک 4 میلیارد دلار برای واردات کالاهای اساسی، دارو و مواد اولیه کارخانجات با کمک صادرات غیرنفتی ارز فراهم کنیم. همتی با اشاره به میانگین نرخ ارز در بازار آزاد عنوان کرد: میانگین نرخ ارز در بازار آزاد سال 98، 12 هزار و 900 تومان و در سال 97، 11 هزار تومان (بین 6 هزار تومان تا 19 هزار تومان) بود. از اواخر سال 98 و اوایل سال 99 به‌دلیل برخی اتفاقات خصوصاً شیوع ویروس کرونا نرخ ارز افزایش یافت که به‌مرور تعدیل خواهد شد. وی تأکید کرد: با وجود ادامه فشار حداکثری اقتصادی آمریکا بر ایران در سال گذشته 43 میلیارد دلار واردات داشتیم که این به‌معنای شکست سیاست‌های آمریکا بود. *ذخایر ارزی بانک مرکزی خوب و کافی است اما دسترسی به آن‌ها را با مشکل روبه‌رو کردند رئیس‌کل بانک مرکزی با یادآوری اینکه مردم به‌خصوص طبقه آسیب‌پذیر فشار بسیار زیادی را متحمل شدند، گفت: کشورهای مختلف از جمله کره و حتی عراق که با آن رابطه خوب و دوستانه داریم به‌خاطر فشار آمریکا بر بانک‌ها و بانک مرکزی‌شان اجازه نیافتند منابع ارزی ایران را در اختیار ما بگذارند. همتی ادامه داد: ذخایر ارزی بانک مرکزی خوب و کافی است اما  دسترسی به آن‌ها را با مشکل روبه‌رو کردند. برای رفع این موضوع در حال مذاکره هستیم تا منابع را در اختیار بگیریم. سال گذشته الحمدلله تأمین ارز خوب بود و در سال 98  توانستیم 4.5 میلیارد دلار دارو و تجهیزات پزشکی علاوه بر تولیدات داخلی وارد کشور کنیم. رئیس‌کل بانک مرکزی با تأکید بر اینکه نرخ ارز متغیر کلیدی اقتصاد است اظهار داشت: باید بین سیاست تجاری و سیاست‌های ارزی هماهنگی باشد، تلاطم ارز بر سیستم اقتصادی کشور اثر می‌گذارد. همتی تأکید کرد: ما سیاست‌های ارزی را اصلاح کرده‌ایم و به‌سمت مدیریت علمی ارز و تأمین کالاهای اساسی دارو و مواد اولیه رفته‌ایم و سیاست‌های اعتباری را در جهت تأمین منابع برای تولید و مولد کردن تسهیلات بانکی اصلاح کرده‌ایم تا مستقیم به تولید برسد و در سیاست‌های نظارتی، کنترل بر بانک‌ها و کاهش ناترازی آنها را هدف قرار دادیم و ان‌شاءالله سیاست‌های احتیاطی را ترمیم می‌‌کنیم و در سیستم‌های فناوری، کنترل‌های بسیار جدی را روی تراکنش‌ها گذاشته‌ایم و با پولشویی به‌طور جدی مبارزه می‌کنیم. * درآمد نفتی سال 98 چقدر بود؟ وی با توجه به آمارهای رشد اقتصادی گزارش داد: تحریم‌ها تأثیر بسیاری بر شاخص‌های رشد اقتصادی داشت به‌طور مثال ما در سال 90، بالغ بر 107 میلیارد دلار درآمد حاصل از نفت داشتیم که در سال 98 به کمتر از 20 درصد آن رقم رسید. همتی افزود: واردات در سال 97 بالغ بر 78 میلیارد دلار بود که در سال گذشته به 42 میلیارد دلار رسید. در عین حال که می‌دانیم تحریم تأثیر بسیاری بر اقتصاد دارد و می‌تواند تهدید و شوک تورمی به‌دنبال داشته باشد ولی آن را فرصتی برای تولید ملی و عدم وابستگی به درآمدهای نفتی می‌دانیم. رئیس بانک مرکزی با اشاره به آخرین آمار رشد اقتصادی در سال 98، گفت: پیش از وقوع کرونا در فصل سوم سال 98 شاخص رشد اقتصادی کشور با وجود تمام تحریم‌ها مثبت ارزیابی شد، در شاخص کشاورزی به رشد 7.2 درصد، در صنعت 7 درصد و در خدمات به 1.2 درصد دست پیدا کردیم و در واقع رشد اقتصادی با درآمد نفتی ما 1.2 درصد مثبت  شد. همتی بیان داشت: براین‌اساس و اهمیت تولید مقام معظم رهبری سال 99 را سال جهش تولید اعلام کردند که البته پس از دوران کرونا با احیای دوباره شرایط این هدف در سال 99 ان‌شاءالله محقق خواهد شد. وی تأکید کرد: اگر روند رشد اقتصادی ادامه پیدا می‌کرد و با کرونا روبه‌رو نمی‌شدیم، خدمات و صنعت مختل نمی‌شد وضع خیلی بهتر می‌شد؛ در سیاست‌های پولی قطعاً به‌سمت ثبات اقتصادی و مهار تورم حرکت خواهیم کرد. انتهای پیام/+
 دیوان عدالت اداری به موضوع جاماندگان سهام عدالت ورود کند , عضو هیات رئیسه مجلس درباره ضرورت واگذاری سهام عدالت به جاماندگان گفت: این افراد جزو ضعیف‌ترین اقشار هستند، بنابراین دیوان عدالت اداری باید به موضوع ورود کرده و به خواسته به حق آنها رسیدگی کند. , به گزارش خبرنگار اقتصادی خبرگزاری تسنیم، سیدناصر موسوی لارگانی با اشاره به ضرورت تعیین تکلیف سود شرکت‌هایی که به عنوان سهام عدالت واگذار شده است، گفت: هدف از واگذاری سهام عدالت، ارائه سهام شرکت‌ها و بنگاه‌های دولتی به اقشار کم‌درآمد بود تا از محل سود این سهام افراد آسیب پذیر حمایت شود. نماینده مردم فلاورجان در مجلس شورای اسلامی با بیان اینکه دولت‌های نهم، دهم، یازدهم و دوازدهم در عملکرد مناسبی نسبت به سهام عدالت ندارد، افزود: در سال 85 مقرر شد؛ یک میلیون تومان به هر فرد سهام عدالت واگذار و ارزش آن از محل سود سهام شرکت‌ها پرداخت شود، اگرچه در طول سال‌های گذشته، قیمت سهام شرکت‌هایی که به عنوان سهام عدالت به مردم واگذار شده، افزایش چشمگیری داشت اما تاکنون ارزش یک میلیونی سهام عدالت تسویه نشده است و ب مردم گفته می شود در صورتی که تمایل دارید از 100 ان سهام استفاده کنید باید حدود 480 هزار تومان بپردازید. عضو هیئت رئیسه مجلس شورای اسلامی در تشریح مطلب فوق به ذکر مثالی پرداخت و اضافه کرد: مجتمع فولاد مبارکه جزو مجموعه شرکت‌هایی است که سهام آنها تحت عنوان سهام عدالت واگذار شده است، سود سهام این شرکت در سال 85 حدود یک هزار میلیارد تومان بود در حالیکه این رقم در سال 98 به حدود 15 هزار میلیارد تومان رسیده است. موسوی لارگانی با طرح این پرسش که چگونه ارزش یک میلیون تومانی سهام عدالت در طول 10 سال گذشته تسویه نشده است، ادامه داد: در واقع مشخص نیست سود سهام شرکت هایی که در طرح سهام عدالت شرکت کردند مانند بانک صادرات، زغال سنگ و... کجاست؟ وی با طرح این پرسش که چگونه سهام شرکت‌ها در طول سال های گذشته رشد چندانی نداشته اما قیمت پراید به بیش از 70میلیون تومان رسیده است؟ ادامه داد: نمی‌توان پذیرفت سود سهام شرکت افزایشی نداشته باشد و ازسوی دیگر سایر قیمت‌ها سر به فلک گذاشته باشد. به گزارش خانه ملت، عضو هیات رئیسه مجلس یازدهم همچنین درباره ضرورت واگذاری سهام عدالت به جاماندگان، گفت: این افراد جزو ضعیف‌ترین اقشار هستند، بنابراین دیوان عدالت اداری باید به موضوع ورود کرده و به خواسته به حق آنها رسیدگی کند. انتهای پیام/
 تعیین تکلیف وراث سهام عدالت، فعلاً وقتی دیگر , بنا بر اعلام شرکت سپرده گذاری مرکزی اوراق بهادار و تسویه وجوه، تعیین تکلیف ۲ میلیون و ۵۰۰ هزار نفر از وراث متوفیان سهام عدالت در آینده انجام می‌شود. , به گزارش خبرنگار اقتصادی خبرگزاری تسنیم، شرکت سپرده گذاری مرکزی اوراق بهادار و تسویه وجوه (سمات) اعلام کرد: 2 میلیون و 500 هزار نفر از وراث متوفیان سهام عدالت باید منتظر اطلاعیه های این شرکت در خصوص انتقال سهام عدالت اموات باشند. همچنین در اطلاعیه آمده است: سمات در تلاش است تا در گام دوم فرایند آزادسازی سهام عدالت، وضعیت انتقال سهام عدالت متوفیان را از طریق الکترونیکی فراهم کند. در همین رابطه کارشناسان شرکت سپرده‌گذاری مرکزی در حال انجام تست‌های نهایی  روی میز خدمت یکی از سامانه های این شرکت هستند تا تمامی فرایندهای انتقال سهام عدالت متوفیان غیر حضوری انجام شود. گفتنی است، از روز دهم خردادماه 1399، سهام 46 میلیون و 500 هزار نفر مشمولان سهام عدالت آزاد سازی شد تا برگ زرین دیگری در تاریخ اقتصاد و بازار سرمایه ایران رقم بخورد. تمام دارندگان سهام عدالت که مدیریت مستقیم را انتخاب کرده اند، می‌توانند با مراجعه به درگاه sahamedalat.ir از وضعیت دارایی خود در 36 شرکت بورسی و فرابورسی مطلع شوند. این سهامداران همانند یک سهامدار عادی در بورس کشور قادر خواهند بود تمامی حقوق و منافع سهامداری را استیفاء نموده و از مزایای سهامداری بهره‌مند شوند. از جمله این حقوق و منافع نظارت همگانی میلیون ها نفر از هموطنان بر بنگاه‌های اقتصادی پذیرفته شده در بورس، امکان شرکت در مجامع عمومی، دریافت سود، مشارکت در افزایش سرمایه، دریافت حق تقدم و انجام خرید و فروش سهام در بازار سرمایه است. انتهای پیام/
 راه‌اندازی سامانه ثبت نام غیرحضوری کارگزاری بانک ملی ایران , سامانه ثبت نام غیرحضوری کارگزاری بانک ملی ایران به منظور تسهیل فرآیند ثبت نام مشتریان راه اندازی شد. , به گزارش خبرگزاری تسنیم، روابط عمومی بانک ملی ایران، اعلام کرد: افراد علاقه مند به سرمایه گذاری یا خرید و فروش اوراق در بورس باید علاوه بر ثبت نام در سامانه سجام، از یکی از کارگزاری های دارای مجوز سازمان بورس و اوراق بهادار، کد بورسی دریافت کنند که کارگزاری بانک ملی ایران امکان ثبت نام آنلاین مشتریان برای دریافت این کد را از طریق سامانه ثبت نام غیرحضوری خود فراهم کرده است. بر این اساس مشتریان پس از مراجعه به سامانه سجام و دریافت کد پیگیری ده رقمی از طریق پیامک، لازم است با همراه داشتن اصل شناسنامه و کارت ملی خود برای احراز هویت نهایی به شعب کارگزاری مراجعه کنند تا پس از طی مراحل لازم و احراز هویت، کد بورسی صادر شود. سامانه ثبت نام غیرحضوری می تواند علاوه بر تسهیل مراحل ثبت نام مشتری، در زمان نیز صرفه جویی کرده و مشتریان تنها برای احراز هویت نهایی خود به کارگزاری مراجعه کنند. انتهای پیام/
 آقامحمدی: اینکه کشور با این همه تحریم، سیل، زلزله و کرونا روی پای خود ایستاده، یعنی در اقتصاد کارهای خوب زیاد شد , عضو مجمع تشخیص مصلحت نظام گفت: اگر تلاش ها و مجاهدت ها برای تحقق شعارهای اقتصادی سالیان گذشته رقم نمی خورد، کشور در اثر اتفاقات عجیب و غریب، تحریم ها، فشارهای بین المللی، وقوع سیل و زلزله، شیوع کرونا و دیگر موارد نمی توانست روی پای خود بایستد. , به گزارش خبرگزاری تسنیم، علی آقا محمدی در برنامه رهیافت رادیو اقتصاد ضمن عرض تسلیت به مناسبت فرا رسیدن سالروز رحلت جانسوز و ملکوتی بنیانگذار کبیر انقلاب اسلامی حضرت امام خمینی رحمت الله علیه افزود: همیشه بین خواسته ها و آنچه که اتفاق می افتد بواسطه امکانات، اقدامات، زمینه های فرهنگی جامعه، موانع خارجی و عدم تشخیص درست مسئولان انطباق صددرصدی ایجاد نمی شود. وی اظهار داشت: این عوامل شدت و ضعفی دارند و در یک ارزیابی منطقی نمی توان یک عامل را در نظر گرفت و به آن نسبت داد.  عضو مجمع تشخیص مصلحت نظام گفت: البته این قضیه کلی هم نیست یعنی نمی توان گفت بطور مطلق به این سمت حرکتی نشده اما می توان گفت حرکتی که به این سمت شده شتاب آن کم است باید شتاب مناسب تری داشته باشد یا استراتژی های که انتخاب شده استراتژی های بوده خیلی دلسوزانه اما مشکل گشا نبوده است.  وی افزود: ناگفته نماند با این وصف هنوز با آنچه که خواست امام راحل و مقام معظم رهبری بوده همچنان فاصله قابل توجهی وجود دارد.  آقا محمدی در پاسخ به سئوالی مبنی بر اینکه شعارهای سال از 12 سال قبل به این طرف از سوی مقام معظم رهبری اقتصادی تعیین شده است آیا در این بازه زمانی کار اساسی صورت گرفته که شعارهای مزبور در کشور محقق شود، اظهار داشت: بدون شک اقدامات و تلاش های خوبی طی این سال ها در مملکت اتفاق افتاده است. وی ادامه داد: اگر این تلاش ها و مجاهدت ها نبود کشور در اثر اتفاقات عجیب و غریب، تحریم ها، فشارهای بین المللی، وقوع سیل و زلزله، شیوع کرونا و دیگر موارد نمی توانست روی پای خود بایستد.  عضو مجمع تشخیص مصلحت نظام گفت: بطورکلی نباید به موضوعات نگاه سیاه و سفید داشت بلکه باید دید نظام در چه قسمت های موفق بوده و چه قسمت های موفق نبوده است. وی افزود: خوشبختانه در بین مسئولان نظام هم تعداد افراد ساده زیست، پرکار و دلسوز کم نیست البته هیچ تضمینی وجود ندارد افرادی که وارد قدرت می شوند جذب قدرت و مجذوب ثروت نشوند.  آقا محمدی بیان داشت: آنچه مهم  است اینکه آیا این گونه افراد می توانند در نظام اسلامی ادامه فعالیت دهند یا نه باید حذف شوند؟! وی تصریح کرد: حسن کار نظام به این که چه در زمان حضرت امام و چه در دوران زعامت مقام معظم رهبری با حراست و حفاظت جلوی چنین عناصری گرفته و بصورت تدریجی دفع می شوند. عضو مجمع تشخیص مصلحت نظام گفت: متاسفانه برخی افراد وقتی وارد قدرت می شوند پس از مدت زمانی ذهن شان می رود که از قدرت استفاده شخصی کنند. وی افزود: طبق قاعده نسبت به این موضوعات و علل بروز چنین اتفاقاتی در کشور باید کنکاش و بررسی های اساسی صورت گیرد که اغلب چنین کاری انجام نمی شود. انتهای پیام/
 خانه‌دار شدن مردم، اولویت مجلس یازدهم است , نماینده بندر انزلی در مجلس با تاکید بر این‌که خانه‌دار شدن مردم اولویت کمیسیون عمران است،گفت:دولت باید به‌جای هزینه‌کرد یارانه در بخش‌های غیرضرور، به بخش مسکن یارانه اختصاص دهد. , به گزارش گروه اقتصادی خبرگزاری تسنیم، احمد دنیامالی با اشاره به ضرورت مدیریت بازار مسکن در کشور، اظهار کرد: به‌دلیل گرانی مسکن، قدرت خرید مردم کاهش یافته و اقشار ضعیف جامعه و زوج های جوان قادر به خرید یا حتی رهن و اجاره مسکن نیستند. وی با بیان این‌که ارزش پول ملی کاهش یافته که برآیند این مسئله، افزایش لجام گسیخته قیمت مسکن در ماه های اخیر است، افزود:‌ دولت باید به جای هزینه‌کرد سوبسیدها در بخش‌های غیرضرور، به حوزه تسهیلات خرید مسکن به اولویت زوج های جوان و اقشار کم‌درآمد یارانه اختصاص دهد. وی ادامه داد: چنانچه قدرت مالی خریداران با ارائه تسهیلات مناسب تقویت نشود، گرانی مسکن روز به روز بیشتر خود را نشان می دهد و این مسئله در افزایش سن ازدواج به دلیل افزایش قیمت‌ها اثرگذار است. نماینده مجلس با بیان این‌که حوزه مسکن را در حیطه سلامتی روحی و روانی جامعه می دانیم، گفت:‌مسئله مسکن در میزان امید به زندگی اثرگذار است، بنابراین باید در راستای بهبود وضعیت بازار مسکن و تسهیل کردن فرآیند تأمین مسکن اقدام کرد. دنیامالی تصریح کرد: به نظرم اولویت کمیسیون عمران مجلس در حوزه مسکن، توجه به مقوله اقتصاد مسکن است، یعنی چه اقداماتی باید صورت گیرد تا شرایط و زمینه برای خانه دار شدن اقشار مختلف جامعه به ویژه جوانان فراهم شود. معتقدم در بحث اقتصاد مسکن به ویژه ارائه تسهیلات کم بهره باید سرمایه‌گذاری کلان صورت گیرد. انتهای پیام/
 شرکت عمران پردیس: دریافت ۲۵ میلیون از مالکان ثانویه مسکن مهر قانونی است , مشاور مدیرعامل عمران پردیس در واکنش به اظهارات معاون استانداری تهران، گفت:دریافت ۲۵ میلیون تومان یارانه دولتی از مالکان ثانویه و دلالان مسکن مهر قانونی است. , پیرفرشی در گفت‌وگو با خبرنگار اقتصادی خبرگزاری تسنیم، اظهار کرد:‌ در موضوع آورده تکمیلی متقاضیان ثانویه و سرمایه‌گذاران مسکن مهر پردیس که از تاریخ اول خردادماه 99 اعمال شده بر اساس مصوبات و استنادات قانونی مسکن مهر از شروع پروژه در سال 88 و قانون عرضه و ساماندهی مسکن مصوبات دولت، مصوبات تکمیلی شواری مسکن استان اخذ شده و دریافت می‌شود. وی تاکید کرد:‌ اقدامات انجام شده برای دریافت 25 درصد یارانه دولتی مسکن مهر (25 میلیون تومان) تمام مسیرهای قانونی خود را طی کرده است. به گزارش تسنیم،‌ چند روز قبل تقی‌زاده معاون عمرانی استانداری تهران دریافت 25 درصد مبلغ یارانه از مالکان مسکن مهر را غیرقانونی اعلام و تاکید کرده بود: «بر اساس قانون ساماندهی و حمایت از تولید و عرضه مسکن، مصوبه سال 1387، هرگونه تصمیم‌گیری در حوزه قیمت‌گذاری در مناطق استان تهران در اختیارات شورای مسکن استان است که به ریاست استاندار تشکیل می‌شود و شرکت عمران شهر جدید پردیس هیچ اختیاری در این حوزه ندارد.» انتهای پیام/
 کشف حدود ۲۵ هزار سکه و ۱۰۰ کیلو طلا از خانه متهم پرونده فساد خودرویی , نجوا لاشیدایی یکی از متهمان محکوم به اعدام پرونده فساد خودرویی است که طبق گزارش های موجود در پرونده از خانه وی، حدود ۲۵ هزار سکه تمام بهار آزادی و یکصد کیلو طلا کشف شده است. , به گزارش گروه اجتماعی خبرگزاری تسنیم، سی ام اردیبهشت ماه اعلام شد وحید بهزادی فرزند ابوطالب و همچنین همسرش به نام نجوا لاشیدایی فرزند علی هر دو نفر به جرم مشارکت در اخلال کلان در نظام پولی و ارزی منجر به قاچاق ارز از طریق ثبت سفارشات صوری و حواله جات و امورات صرافی بدون مجوز، اخلال در نظام توزیعی نیازمندی‌های عمومی کشور از طریق پیش خرید بیش از 6 هزار و 700 دستگاه خودرو از شرکت سایپا، مشارکت در عملیات پولشویی سازمان یافته به میزان 32 هزار میلیارد ریال و موضوعات مربوط به سکه که از منزل متهمه 24 هزار و 700 سکه تمام بهار آزادی به علاوه یکصد کیلو طلا کشف شده است، محکوم به اعدام شدند و حکم اعدام آن‌ها صادر شده، البته حکم اعدام قابل تجدیدنظر خواهی در دیوان عالی کشور است. بخش دیگر اقدامات مجرمانه این زن و شوهر دایر بر تشکیل شبکه سازمان یافته پولشویی و انجام عملیات پولشویی است. وحید بهزادی و نجوا لاشیدایی با ایجاد شبکه سازمان یافته پولشویی از طریق استفاده از حساب‌های بانکی سایر افراد مرتبط با آن‌ها و جابه جایی متعدد در داخل حساب‌ها، جرم‌های دیگری را مرتکب شده‌اند.  در توضیح کوتاه و چند خطی این مساله میتوان به موارد ذیل اشاره کرد که بخشی از برگ های پرونده قضایی این زن و‌شوهر است: مجموع گردش حساب بانکی آن‌ها مبلغی بالغ بر سه هزار و 200 میلیارد تومان است که به لحاظ گستردگی عملیات پولشویی، از نظر دادگاه می‌تواند مصداقی از اخلال در نظام پولی و ارزی کشور محسوب شود. گزارشات متعددی از سوی مرکز اطلاعات مالی و مبارزه با پولشویی وزارت اقتصاد و دارایی و بانک مرکزی جمهوری اسلامی ایران به شرح جلد 22، در خصوص شبکه پولشویی این خانواده ارائه شده است که در ادامه به بخشی از آن اشاره می‌شود. نجوا لاشیدایی در تاریخ 28.1.97 در راستای پروژه پولشویی خود طی سه مرحله تعداد دو هزار و 210 قطعه سکه تمام بهار آزادی جمعا به مبلغ 31.907.500.000 ریال، در تاریخ 29.1.97 طی 5 مرحله 5 هزار قطعه سکه تمام بهار آزادی به مبلغ 77.000000000، و در تاریخ 2.2.97 طی 5 مرحله تعداد 5 هزار قطعه سکه تمام بهار آزادی جمعا به مبلغ 72.750.000000 خریداری و در مجموع رقمی بالغ بر 182.657.500.000 ریال بابت خرید 12.210 قطعه سکه پرداخت کرده است. نجوا لاشیدایی متولد 55 از شهرستان رشت، بر اساس اطلاعات دریافتی از سامانه جامع مالیاتی تنها دارای سابقه ثبت نام و تشکیل پرونده در سازمان امور مالیاتی کشور به عنوان مدیر عامل شرکت (هرمس فارمد) بوده و هیچ گونه سابقه پرداخت مالیاتی در خصوص وی یافت نشد. این موضوع با توجه به گستردگی حجم فعالیت او و همچنین خرید این تعداد سکه و وضعیت حساب‌هایش در شبکه بانکی، می‌تواند از مصادیق کتمان درآمد ناشی از فعالیت‌های اقتصادی تلقی گردد. نسبت به نامبرده بالغ بر 30 حساب در شبکه بانکی شناسایی شده که بر اساس اطلاعات دریافتی تا زمان تهیه این گزارش، گردش حساب‌های مذکور در حدود 8 هزار میلیارد ریال احصا شده است. کل وجوه تامین شده از حساب‌های شخصی نجوا لاشیدایی جهت خرید سکه صرفا به خریدی که مستقلا با نام و کد ملی خودشان انجام شده منحصر نیست بلکه برابر بررسی‌های انجام شده، تامین وجه خرید 20 هزار قطعه سکه دیگر که به نام ابوطالب بهزادی، زهرا بهزادی، عصمت اوحدی و صغری اسلام دوست انجام شده نیز از طریق دو فقره چک با مبالغ 180 میلیارد ریال و 226 میلیارد ریال از حساب نجوا لاشیدایی نزد بانک آینده تامین شده است. مطابق بند 3 تبصره ماده یک آیین نامه اجرایی قانون مبارزه با پولشویی، موضوع فوق الذکر می‌تواند از مصادیق معاملات و عملیات پولشویی محسوب و همچنین موضوع سازمان یافته بودن این اقدامات از اهمیت برخوردار باشد. همچنین خرید اموال از جمله خودروی بی ام دبلیو و چند خانه به نام خانم نگار معقق و عصمت اوحدی و صغری اسلام دوست نیز قابل ذکر است.  
 تاکید رئیس جمهور بر لزوم افزایش بیشتر عمق بازار سرمایه , در جلسه اخیر ستاد هماهنگی اقتصادی دولت که با حضور رییس جمهور تشکیل شد، بر مواردی همچون پذیرش شرکت‌ها در بورس برای افزایش عمق بازار سرمایه و لزوم گزارش منظم شرکت‌های سرمایه‌گذاری استانی سهام عدالت به سهامداران تاکید شد. , به گزارش خبرنگار اقتصادی خبرگزاری تسنیم، در یکصد و چهلمین جلسه ستاد هماهنگی اقتصادی دولت که روز گذشته به ریاست حجت الاسلام حسن روحانی رییس جمهور تشکیل شد، گزارشی از فرایند آزادسازی سهام عدالت و حق تصمیم‌گیری دارندگان این نوع سهام در زمینه چگونگی استفاده از سهام خود در شکل مدیریت یا فروش از طریق بانک ها ارائه شد. رییس جمهور در این زمینه بر لزوم توجه به حقوق دارندگان سهام عدالت و برخورداری آنان از حق مدیریت در فروش، ‌تبدیل دارایی و نگه‌داری آن تاکید کرد و گفت که باید با اطلاع رسانی کامل و آشنا کردن صاحبان سهام عدالت با حقوقشان، ‌ امکان تصمیم‌گیری آگاهانه آنان در این زمینه فراهم شود. در این جلسه همچنین در خصوص نحوه تشکیل و فعالیت شرکت‌های سرمایه‌گذاری استانی و ادامه فعالیت آنان گزارشی ارائه شد که روحانی در این زمینه تاکید کرد: شرکت های سرمایه گذاری استانی باید با شفافیت کامل مدیریت رقابتی لازم را بدست آورند و به طور منظم به دارندگان سهام گزارش دهند. همچنین در این جلسه وزیر امور اقتصادی و دارایی از برنامه واگذاری شرکت های دولتی و زیرمجوعه بانک های دولتی در بورس گزارش داد که در این زمینه نیز رییس جمهور خواستار سهولت بیشتر در امر واگذاری سهام و تداوم برنامه های خصوصی سازی در جهت کاهش حضور دولت و مردمی کردن اقتصاد شد. این گزارش می‌افزاید: در این جلسه پیشنهاد و طرح های ارائه شده از جانب اقتصاد دانان و مراکز تحقیقاتی کشور درباره مدیریت عرضه و تقاضا در بورس مطرح و بررسی شد و رئیس جمهور در این زمینه تاکید کرد عرضه منظم و موزون سهام دولت به شکل های متنوع به صورت صندوق های قابل معامله (etf) و چه به صورت مستقیم در اشکال بلوکی و خرد باید ادامه یابد و همه روش های لازم برای تسریع  و تسهیل ورود شرکت ها به بورس مورد استفاده قرار گیرد و دراین زمینه به طور خاص از مشوق های مالیاتی نیز استفاده شود. براین اساس همچنین قرار شد صندوق های پروژه برای تامین مالی طرح های بزرگ از طریق بازار سرمایه مورد حمایت قرار گیرند. رییس جمهور در این زمینه توصیه کرد با اجرای کامل قانون در زمینه تامین مالی صندوق های بازنشستگی کشور و لشکری از محل منابع داخلی اعم از سود حاصل از دارایی ها و فروش دارایی های خود در امر پذیرش شرکت ها در بورس برای افزایش عمق بازار سرمایه تلاش شود. همچنین تسهیل افزایش سرمایه شرکت ها از محل صرف سهام از دیگر موارد مورد تاکید جلسه ستاد هماهنگی اقتصادی دولت بود. روحانی در این زمینه از وزارت اموراقتصادی و دارایی خواست با کمک صداوسیما و رسانه های عمومی وبویژه فضای مجازی در زمینه حضور هوشمند در بازار سرمایه، آموزش عمومی دهد و فرهنگ سازی کند. در ادامه این جلسه موضوع تعیین نرخ خوراک پتروشیمی‌ها با توجه به تبعات اقتصادی کرونا و نوسان قیمت در بازارهای جهانی مطرح و بررسی شد. رییس جمهور دراین بخش نیز حمایت از تولید داخلی و ایجاد جهش در تولید وصادرات را ضروری خواند و از وزارت نفت خواست با توجه به شرایط ویژه کنونی در این بازه زمانی تصمیم های مناسبی بگیرد. انتهای پیام/
 دلیل گرانی مسکن از زبان وزیر راه؛ نوسازی بافت فرسوده تاثیری بر کاهش قیمت مسکن ندارد , وزیر راه و شهرسازی با بیان اینکه "نوسازی بافت‌های فرسوده تاثیری در کاهش قیمت مسکن ندارد" گفت:‌ قیمت فعلی مسکن بیشتر متاثر از بازارهای موازی است تا بحث عرضه و تقاضا. , به گزارش گروه اقتصادی خبرگزاری تسنیم، محمد اسلامی اظهار کرد: وزارت راه و شهرسازی در شرایط کنونی به صورت پرفشار در راستای تولید مسکن اقدام می کند و در این مسیر هیچ مانعی وجود ندارد. وی با بیان این‌که قیمت فعلی مسکن بیشتر متاثر از بازارهای موازی است تا بحث عرضه و تقاضا، در پاسخ به این پرسش که نقش نوسازی بافت فرسوده در افزایش آمار تولید مسکن و تأثیر آن در کاهش قیمت مسکن، افزود: خیر این مسئله نیز اثرگذار نیست، بلکه وضعیت بازارهای اقتصادی دیگر از جمله بازار ارز و سکه و همچنین بحث کاهش ارزش پول ملی بر افزایش قیمت مسکن تاثیرگذار بوده است. انتهای پیام/
 واکنش حریری به کمک ۱ میلیارد یورویی به خودروسازان: این راهش نیست! , رئیس اتاق مشترک ایران و چین با بیان اینکه کمک ۴ میلیارد دلاری دولت به کسب و کارهای آسیب دیده از کرونا عمدتاً وعده بوده تا عمل، به پرداخت کمک یک میلیارد یورویی به خودروسازان واکنش نشان داد. , به گزارش خبرنگار اقتصادی خبرگزاری تسنیم، مجیدرضا حریری رئیس اتاق بازرگانی مشترک ایران و چین در پیامی در واکنش به کمک یک میلیارد یورویی به خودروسازان نوشت:‌ مجموع کمک‌های دولت به تمام کسب و کارهای آسیب دیده از کرونا حدود 4 میلیارد دلار است که تا امروز عمدتاً وعده بوده تا عمل. اما پرداخت یک میلیارد یورویی به خودروسازان که هیچ لطمه ای از کرونا متحمل نشده اند، قطعاً اجرایی می شود. رفقا این راهش نیست!  انتهای پیام/
 نقد امروز رهبر انقلاب به دولت‌ها/ چرا بودجه ایران عملیاتی نشد؟ , بودجه ریزی در ایران با وجود شعارهای مکرر دولت همچنان عملیاتی نشده است، این موضوع یکی از موانع مهم توسعه اقتصادی در ایران است. , به گزارش خبرنگار اقتصادی خبرگزاری تسنیم، رهبر انقلاب امروز 14 خرداد ماه با بیان اینکه، در زمینه اقتصاد تحول به این است که بند ناف اقتصاد کشور را از نفت جدا کنیم، تاکید کردند اگر این اتفاق بیافتد یک تحول در حوزه اقتصادی ایجاد خواهد شد. رهبر انقلاب همچنین به موضوع بودجه ریزی در کشور توسط مجلس و دولت اشاره و گفتند: "تحول در زمینه‌های بودجه این است که بودجه را جوری ببندند که عملیاتی باشد. غالبا دولت‌ها ادعا می‌کنند بودجه عملیاتی است که البته این‌گونه نیست. اگر چنانچه بودجه به معنای واقعی کلمه عملیاتی باشد یک تحول اقتصادی محقق خواهد شد." به گزارش تسنیم، بودجه ریزی عملیاتی نوعی سیستم برنامه ریزی، بودجه ریزی و ارزیابی است که بر رابطه بودجه هزینه شده و نتایج مورد انتظار تأکید می‌کند. در چارچوب بودجه ریزی عملیاتی، بخش های مختلف  بر اساس استانداردهای مشخصی تحت عنوان شاخص های عملکرد پاسخگو خواهند بود. در بودجه ریزی عملیاتی منابع براساس اولویت امور و نتایج قابل اندازه گیری تخصیص داده می‌شوند. بودجه عملیاتی محصول برنامه ریزی استراتژیک است که در آن تصمیمات مربوط به تخصیص بهینه منابع برپایه نتایج پذیرفته شده و محکهای سازمانی مربوط به اهداف کلی، اختصاصی، استراتژی ها و برنامه های عملیاتی هر سازمان صورت می گیرد. گفتنی است، سازمان برنامه و بودجه کشور در یک دهه اخیر به دنبال پیاده سازی بودجه ریزی عملیاتی بوده است اما به هر ترتیب این فرایند در نظام بودجه ریزی کشور محقق نشده است. سال گذشته با تاکید رهبر انقلاب بر قطع ارتباط بودجه از نفت و پیاده سازی اقتصاد بدون نفت برای  اصلاح ساختار بودجه یک اولتیماتوم زمانی در نظر گرفته شد. در نهایت پس پایان سال 98 تنها  به انتشار یک گزارش در حوزه اصلاح ساختار بودجه که بودجه ریزی عملیاتی یکی از قسمتهای آن بود بسنده شد. رئیس سازمان برنامه و بودجه روز گذشته در حضور نمایندگان دور یازدهم مجلس شورای اسلامی اعلام کرد، لایحه اصلاح ساختار بودجه به زودی به مجلس ارائه خواهد شد، این درحالی است که به نظر میرسد با توجه به بازه یک ساله تا پایان دولت همچنان امیدی به پیاده سازی اصلاحات اساسی در ساختار بودجه ریزی کشور نباشد. دستور رهبر انقلاب برای اصلاح ساختار بودجه در سال 97 طرح اصلاح ساختار بودجه بدنبال فرمان رهبر معظم انقلاب در آذر ماه 1397 و با هدف تبدیل تهدید تحریم های ظالمانه دشمنان ملت ایران به یک فرصت تاریخی برای اقتصاد کشور و همچنین کاهش وابستگی بودجه در دستور کار قرار گرفت. آبان ماه سال گذشته رئیس سازمان برنامه و بودجه کشور در نامه ای به رهبر معظم انقلاب اسلامی ضمن قدردانی از رهنمودهای معظم له اعلام کرد؛ تدوین نقشه راه و برنامه کلی اصلاح ساختار بودجه عمومی با یک‌سال تلاش شبانه‌روزی  طرح اصلاح ساختاری بودجه و نقشه راه آن را آماده نموده و حسب تأکید حضرت‌عالی در موعد مقرر به شورای عالی هماهنگی اقتصادی سران سه قوه تقدیم شده ‌است. لازم به ذکر است بر اساس قانون بودجه سال 99 مقرر شده است تخصیص بودجه به دستگاههای اجرایی مبتنی بر مبادله یک سری تفاهم نامه با سازمان برنامه و بودجه کشور باشد. به هر حال با توجه به وزن سنگین هزینه های جاری در بودجه سنواتی مشخص نیست ایا این اهرم فشار می تواند دستگاهها را ملزم به ارائه گزارش در خصوص عملکرد خود کند یا خیر. انتهای پیام/
 هواپیماهای زمین‌گیرِ آسیا در خطر بحران جدید , با شروع فصل طوفان های گرمسیری در قاره آسیا، خطوط هوایی، ‌فرودگاه ها و شرکت های بیمه در سراسر این قاره با خسارت شدیدی مواجه خواهند شد چرا که صدها هواپیما که در پی بحران کرونا زمین گیر شده اند به راحتی قابل جابجایی نیستند. , به گزارش خبرگزاری تسنیم به نقل از رویترز،‌ با شروع فصل طوفان های گرمسیری در قاره آسیا، خطوط هوایی، ‌فرودگاه ها و شرکت های بیمه در سراسر این قاره با خسارت شدیدی مواجه خواهند شد چرا که صدها هواپیما که در پی بحران کرونا زمین گیر شده اند به راحتی قابل جابجایی نیستند. در پی کاهش تقاضا برای سفرهای هوایی به علت شیوع ویروس کرونا، فرودگاه های مهم در مناطق آسیب پذیر مانند هنگ کنگ، تایوان، ژاپن، فیلیپین، تایلند و هند در عمل به پارکینگ های غول پیکر تبدیل شده اند. گری موران، رئیس بخش هواپیمایی آسیا در کارگزاری بیمه آئون می گوید: انتقال این هواپیماهای زمین گیر شده به عقب در مدت کوتاه کار ساده ای نیست. چالش شما این است که یک طوفان یا گردباد بیاید و هواپیماهای زیادی هستند که نمی توان آنها را به موقع جابجا کرد.   به گفته کارشناسان بخش صنعت هوایی، شرکت های بیمه هواپیمایی در حال حاضر به دلیل زمین گیر شدن تعداد زیادی از هواپیماها که در فرودگاه ها انباشته شده اند، با خطر بسیار بزرگی مواجه هستند. جیمز جردن، معاون ارشد شرکت حقوقی اچ اف دبلیو نیز می گوید: یک اتفاق می تواند خسارتی را ایجاد کند که میلیون ها دلار برای آن هزینه شود، حتی ممکن است بسته به هواپیمای آسیب دیده به صدها میلیون دلار برسد. مدیرکل شورای بین المللی فرودگاه ها نیز به رویترز گفت: حوادث شدید آب و هوایی مانند طوفان و گردباد در بسیاری از مناطق جهان یک خطر فصلی محسوب می شود و با توجه به بحران کرونا یک خطر مضاعف برای بسیاری از فرودگاه ها که تعداد زیادی از هواپیماهای پارک شده را در خود جای می دهند، محسوب می شود. به گفته سخنگوی سازمان هواپیمایی کشوری فیلیپین، فرودگاه بین المللی نینوی آکوئینو در مانیل دارای تعداد زیادی از هواپیماهای زمین گیر شده است که در آن از باند پرواز به عنوان پارکینگ استفاده شده است. انتهای پیام/
 «مسکن انقلاب» در راه است , نماینده مردم تبریز، آذرشهر و اسکو در مجلس شورای اسلامی گفت: مجلس یازدهم طرحی تحت عنوان «طرح ملی مسکن انقلاب» را دنبال می کند. , به گزارش خبرگزاری تسنیم، سید محمدرضا میرتاج الدینی ضمن عرض تسلیت به مناسبت فرا رسیدن سالروز رحلت جانسوز و ملکوتی بنیانگذار کبیر انقلاب اسلامی حضرت امام خمینی رحمت الله علیه به رادیو اقتصاد گفت: مسکن مهر دو فاز بود ولی در این طرح چهار فاز درنظر گرفته شده است.  وی اظهار داشت: مسکن انقلاب علاوه بر دوفاز مسکن مهر یعنی خانه اولی ها و خانه های روستایی، حوزه حاشیه نشینی و سکونتگاه های غیر رسمی و بافت های فرسوده را هم شامل می شود. نماینده مردم تبریز، آذرشهر و اسکو در مجلس شورای اسلامی در پاسخ به پرسشی مبنی بر اینکه چه شد که نمایندگان مجلس و برخی از دولتمردان نگاه شان از خانه محقر و ساده جماران به سمت ویلا های لواسان رفت و همینطور چرا شهرداری کرمانشاه خانه یک خانم بی سرپناه را خراب می کند و صدای او به جایی نمی رسد، گفت: این نتیجه دور افتادن از خط امام و گرایش به سمت اشرافی گری است.  وی در ادامه افزود: هر سال و هر زمان افکار و اندیشه حضرت امام پویاتر و زنده تر می شود. دیدگاه ها و خط امام مشعل راه مردم و مسئولان در مسیر صحیح است. وی گفت: هر مقداری که از نورانیت این مشعل یعنی فکر و اندیشه امام در عرصه های مختلف بهره مند شدیم همان مقدار در مسیر صحیح حرکت کردیم در عوض هر مقداری که از ایده ها و آرمان های امام در عمل و در تفکر فاصله گرفته ایم همان مقدار هم از راه باز مانده ایم.  نماینده مردم تبریز در مجلس یازدهم افزود: یکی از مولفه های تفکر و شاخص های اندیشه حضرت امام حمایت از مستضعفان و محرومان بود. وی اظهار داشت: سطح زندگی امام بسیار ساده و در حد مردم عادی جامعه بود و هم  خود حامی، طرفدار و پشتیبان مستضعفان و محرومان بود و می فرمود «یک موی سر این کوخ نشینان و شهید دادگان به همه کاخ ها و کاخ نشینان جهان شرف و برتری دارد.» میرتاج الدینی یادآورشد: این تفکر و اندیشه مبنای تصمیمات حکومتی حضرت امام خمینی رحمت الله علیه بود. انتهای پیام/ انتهای پیام/
 ارز دیجیتال چین، ابزار جدید ضد تحریم و سلاح جنگی علیه آمریکا , راه اندازی ارز دیجیتال تهدیدی جدی برای سلطه مالی آمریکا است. دیجیتال ارز چین می تواند به ایران و سایر کشورها اجازه دهد تا راحت تر تحریم های آمریکا را دور بزنند و بدون اینکه واشنگتن متوجه شود پول جابجا کنند. ,  به گزارش خبرگزاری تسنیم به نقل از راشا تودی، پیش بینی می شود ارز دیجیتال حکومتی چین که احتمالاً سال آینده به صورت عمومی راه اندازی می شود، جای پول کاغذی را بگیرد. تحلیلگران میگویند این ارز دیجیتال می تواند تعادل جهانی قدرت اقتصادی را تغییر دهد.  بانک مرکزی چین هفته گذشته از طرح های خود برای آماده سازی ارز دیجیتال دولتی برای المپیک زمستانی 2022 رونمایی کرد. استفاده آزمایشی محدود از این ارز دیجیتال در چهار شهر چین در حال انجام است. شو یوان، یکی از محققان ارشد بخش تحقیقات مالی دیجیتال در دانشگاه پکینگ گفت:« سال‌ها بعد وقتی به 2020 نگاه کنیم از دو واقعه تاریخی یاد خواهیم کرد، همه گیری ویروس کرونا و ارز دیجیتال چین».   پکن از 2014 مطالعات در مورد راه‌اندازی ارز دیجیتال خود را آغاز و در همان حین، بر استفاده از ارزهای مجازی مثل بیت کوین سختگیری کرد. تجارت ارز مجازی از 2017 در صد مرکز مبادله در چین متوقف شد تا جلوی تخلفات مالی و پولشویی گرفته شود.  به گفته متخصصان، طرح های چین برای راه اندازی ارز دیجیتال  تهدیدی جدی است برای سلطه مالی آمریکا. دیجیتال ارز چین می تواند به ایران و سایر کشورها اجازه دهد تا راحت تر تحریم های آمریکا را دور بزنند و بدون اینکه واشنگتن متوجه شود پول جابجا کنند. زمانی فرا می رسد که بشود ارز دیجیتال را بدون گذشتن از سیستم پرداخت بین المللی که بر اساس دلار عمل میکند، در بین کشورهای مختلف جابجا کرد.   هنری پالسون، وزیر سابق خزانه‌داری آمریکا می‌گوید تهدید این ارز دیجیتال برای موقعیت دلار به عنوان ارز برتر جهانی چندان نگران کننده نیست. وی ادعا می کند حتی اگر یک یوان دیجیتال بتواند جابجایی زیادی در سراسر جهان داشته باشد، دلار آمریکا بسیار مورد اعتماد تر است و نفت و سایر کالاهای اساسی هنوز هم بر اساس آن قیمت گذاری می شوند.  ولی بسیاری عقیده دارند یوان دیجیتال می تواند سایر کشورها را تشویق کند تا با این فناوری و ارز چین همراه شوند. یوان دیجیتال به شماره همراه دارندگان آن متصل می شود و می توان نقل و انتقال ها را از طریق یک نرم افزار انجام داد. کاربران می توانند با استفاده از تلفن همراه خود پول جابجا کنند. این ارز یک ارز قانونی خواهد بود بنابراین برای انتقال آن نیازی به واسطه گری بانک نیست.  انتهای پیام/199
 تحلیلی بر بیانات امروز امام خامنه‌ای| چگونه بند ناف اقتصاد را از نفت ببریم؟ , تغذیه اقتصاد جاری از درآمدهای نفتی، به عارضه‌ای برای اقتصاد کشور در طول سالها بدل شده است که دولت‌ها در سایه این عارضه، به‌دنبال ارتقا و بهره‌وری در دیگر بخش‌های مولد درآمدزایی آن‌طور که باید نبوده‌اند. , به گزارش خبرنگار اقتصادی خبرگزاری تسنیم، رهبر معظم انقلاب، حدود 17 سال پیش (آبان ماه سال 82) در بخشی از بیانات خود در دیدار کارگزاران نظام‌ فرمودند: "اگر این نفتی که دست کشورهای این منطقه است، در دست اروپاییها بود و بنا بود آنها به شما مردم ایران و مردم سایر کشورهایی که امروز نفت تولید می‌کنند، بفروشند، برای هر استکانش جانِ شما را می‌گرفتند! حالا میلیونها بشکه را به‌قیمت ثمن‌بَخس می‌خرند و پولی که بابت آن می‌دهند، مثل ندادن است." این جمله نشان‌دهنده ارزش ذاتی منابع نفت و گاز است که سالهاست به ثمن بخس و با کمترین برخورداری از ارزش ذاتی این منابع، در حال خام‌فروشی آن هستیم و یکی از دلایل اصلی خام‌فروشی مداوم در این عرصه، وابستگی بودجه جاری به درآمدهای ناشی از این خام‌فروشی است. در واقع اگر بتوانیم وابستگی بودجه جاری را به نفت حذف کنیم، می‌توانیم در وهله اول برای هزینه‌کرد درآمدهای نفتی، اهداف و اولویت‌های توسعه‌ای را جایگزین رتق‌وفتق امور جاری کنیم و در گام بعدی، برای تبدیل این منابع خدادادی به فرآورده‌ها و محصولاتی با ارزش افزوده چندبرابری برنامه‌ریزی و اقدام کنیم. با برداشتن این دو گام، شاهد افزایش درآمدزایی از منابع خدادادی نفت و گاز و صرف این درآمدها در بخش‌های توسعه‌ای و مولد اقتصادی خواهیم بود که طی این مسیر، به رونق‌زایی مستمر و رفع مشکلات اقتصادی خواهد انجامید. امروز نیز، رهبر معظم انقلاب در بخشی از سخنرانی‌ای که به‌مناسبت سالروز ارتحال امام خمینی(ره) بنیانگذار کبیر انقلاب اسلامی داشتند، بر قطع بند ناف اقتصاد کشور به درآمدهای نفتی تأکید کرده، این مسئله را راهکار تحول اقتصادی در کشور دانستند و گفتند: "در زمینه اقتصاد تحول به این است که بند ناف اقتصاد کشور را از نفت ببریم". در واقع، تغذیه اقتصاد جاری از درآمدهای نفتی، به عارضه‌ای برای اقتصاد کشور در طول سالها بدل شده که دولت‌ها در سایه این عارضه، به‌دنبال ارتقا و بهره‌وری در دیگر بخش‌های مولد درآمدزایی همچون مالیات، صادرات غیرنفتی و... آن‌طور که باید نبوده‌اند. اگر آن‌طور که امام خامنه‌ای تأکید داشتند، این بند ناف بریده شود، مهمترین گام در مسیر اعتلای اقتصادی کشور برداشته خواهد شد چرا که دولت‌ها، دیگر به‌پشتوانه درآمدهای سهل‌الوصول خام‌فروشی نفت اکتفا نمی‌کنند و سعی در ترمیم دیگر بخش‌های درآمدزایی می‌کنند. نگاهی گذرا به وضعیت اقتصادی کشورهای نفتی نشان می‌دهد دولت‌‌های آنها به دو گروه توسعه‌یافته مانند نروژ و غیرتوسعه‌یافته مانند ایران تقسیم می‌شوند که این دسته‌بندی منبعث از تفاوت دیدگاه‌های دولت‌های این کشورها درباره نفت است. نفت و درآمدهای نفتی به خودی خود، پدیده‌ای بدیمن نیست، اما چه می‌توان کرد که سیاست‌گذاری‌های جزیره‌ای و به‌دور از شاخص‌های اصیل اقتصادی، ضربه‌های مهلکی را به کشورهایی مانند ایران زده است. بیماری هلندی هم که بدترین آسیب اقتصاد وابسته به نفت است، از سال 53 با افزایش ناگهانی قیمت نفت و افزایش درآمدهای ارزی در ایران شایع شد و چون صنعت داخلی توان رقابت با سیل ورود کالاهای وارداتی را نداشت، صنعت کشور رو به زوال نهاد. مهم‌ترین راه‌حل‌هایی که برای درمان بیماری هلندی پیشنهاد می‌شود ابتدا تشکیل صندوق ذخیره ارزی حاصل از فروش نفت با هدف خودداری از ورود شوک‌وار درآمدها به اقتصاد است. در سال 79 «حساب ذخیره ارزی حاصل از فروش نفت خام» به‌موجب ماده 60 قانون برنامه سوم توسعه تشکیل گردید اما ایجاد اصلاحات فراوان در مکانیسم این حساب و عدم تعهد دولت به الزامات این صندوق منجر به عدم کارایی آن گردید. راه‌حل دیگری که در جهت درمان بیماری هلندی در کشور پیشنهاد می‌گردد افزایش قدرت رقابت بخش صنعت و کشاورزی است؛ از قانون هدفمندکردن یارانه‌ها که در سال 88 تصویب شد ــ در صورت اجرای صحیح آن ــ می‌توان به‌عنوان یکی از مصادیق درمان بیماری هلندی یاد کرد. اقدام دیگری که به دولت‌ها برای درمان بیماری هلندی پیشنهاد می‌گردد سرمایه‌گذاری در جهت توسعه زیرساخت‌های بهداشتی، درمانی، صنعتی و آموزشی است که نه‌تنها منجر به افزایش نرخ تورم نمی‌گردد بلکه زمینه توسعه همه‌جانبه اقتصادی را فراهم می‌نماید. حال سؤال این است: چرا اقتصاد ایران چنین است و چه عواملی باعث می‌شوند که به‌خلاف تلاش مسئولان، نتوانیم از این چرخه معیوب اقتصادی رهایی یابیم؟ در کشور ایران کل نظام اقتصادی، اجتماعی و سیاسی به میزان و چگونگی تخصیص هزینه‌های دولت وابسته است. بالغ بر 45% بودجه عمومی دولت، مختص هزینه‌های جاری است که از طریق درآمدهای نفتی تأمین می‌شود، بنابراین کاملاً روشن است که اقتصاد ایران متکی به نفت بوده و این موضوع موجب ایجاد یک سیستم کاملاً رخوت‌زده و بی‌تحرک می‌گردد که تنها به پول نفت دلخوش است. اما نمونه راهکارهایی که برای رهایی اقتصاد از منابع نفتی و قطع وابستگی بودجه به نفت وجود دارند عبارتند از: * لزوم جداسازی درآمد نفت از حساب بودجه و التزام به هزینه‌کرد آن فقط در جهت سرمایه‌گذاری مولد * پرهیز از واردات بی‌رویه و بازگشت به سیاست تولید داخل (خودکفایی ــ حداقل در محصولات اساسی و راهبردی) * ارتقای بنیان‌های تولید و کمک به تغییرات استراتژی تولید از نفتی به تولید تجاری و دانش‌پایه، به‌خصوص در بخش کشاورزی  * سرمایه‌گذاری به‌روی نیروی انسانی متخصص، متعهد و عملگرا و حمایت مستمر از پژوهش‌های کاربردی * تعهد به اجرای سیاست‌های راهبردی و گزاره‌های برنامه‌های مصوب در افق چشم‌انداز و برنامه‌های میان‌مدت * استقلال بانک مرکزی و کنترل نقدینگی * هماهنگی کامل بین سیاست‌گذاران کشور و مدیران اقتصادی با درنظرگرفتن اقتصاد مقاومتی به‌عنوان مدل متناسب با اقتصاد ایران، نمی‌توان راهکار سرمایه‌گذاری در بورسهای بین‌المللی را راهکار کاهش وابستگی اقتصاد به نفت خام برشمرد؛ بلکه باید از نفت به‌عنوان ابزاری در جهت وابسته‌سازی کشورهای منطقه و کشورهای همسو و تعریف همکاری‌های اقتصادی در پروژه‌های پربازده و بااولویت در کشورهای هدف بهره برد و با تمرکز بر منابع نفتی مشترک و توسعه صنایع پالایشگاهی و پتروشیمی‌ از هدررفت بخش عظیمی از سرمایه‌های کشور جلوگیری نمود. انتهای پیام/+
 نوسانات تورمی در سه دهه اخیر/چرا داروی ضد تورم زودتر به کار گرفته نشد؟ , درحالی که نرخ تورم بلند مدت در کشور ۲۰ درصد بوده است، به عقیده کارشناسان اقتصادی با کمک عملیات بازار باز و همچنین هدف گذاری قیمتی می توان به کنترل تورم در کشور امیدوار بود. , به گزارش خبرنگار اقتصادی خبرگزاری تسنیم، متوسط نرخ تورم بلند مدت در اقتصاد ایران نزدیک به 20 درصد بوده است. در حالیکه تقریبا همه کشورهای دنیا توانسته اند معضل تورم را حل کرده و متوسط نرخ تورم در سال 2018 در دنیا حدود 2.4 درصد بوده است. ایران پس از ونزئولا، زیمباوه و آرژانتین در رتبه چهارم جهان قرار گرفته است. بانک مرکزی در راستای عملیات بازار باز اعلام کرده است هدف گذاری تورم 22 درصدی با تلورانس مثبت و منفی 2 درصد برای سال جاری پیش بینی شده است. کارشناسان حوزه پولی معتقد هستند علاوه بر هدف گذاری تورمی بایستی price stability نیز در دستور سیاست گذار پولی کشور قرار گیرد. هدف سیاستی اکثر بانکهای مرکزی Price stability میباشد اما لزوما این با چارچوب "هدفگذاری تورم مرسوم" رخ نمیدهد.  درنهایت سوالی که در اینجا وجود دارد این است که چرا این دست سیاستها پیش از این و قبل وارد کردن خسارتهای جدی به بدنه نحیف اقتصاد ایران به کار گرفته نشد؟  انتهای پیام/
 کشورهای حاشیه خلیج فارس، در بدترین بحران اقتصادی تاریخ , موسسه دارایی بین المللی (IIF) اعلام کرد، کل تولید ناخالص داخلی شش کشور عضو شورای همکاری خلیج فارس ۴.۴ درصد در سال جاری میلادی کاهش می یابد و این کشورها بدترین بحران اقتصادی در تاریخ را تجربه می‌کنند. ,  به گزارش خبرگزاری تسنیم به نقل از رویترز، موسسه دارایی بین المللی (IIF) اعلام کرد شش کشور عضو شورای همکاری خلیج فارس با بدترین بحران اقتصادی در تاریخ در بحبوحه شوک سقوط قیمت نفت و همه‌گیری ویروس کرونا مواجه هستند.  این موسسه که یک نهاد صنعت مالی در جهان است اعلام کرد کل تولید ناخالص داخلی این کشورها 4.4 درصد در سال جاری میلادی کاهش می یابد. این در حالی است که نشانه هایی از کنترل موفقیت آمیز همه گیری ویروس کرونا وجود دارد و برخی محدودیت ها در هفته‌های اخیر برداشت شده است.  کاهش هزینه های عمومی در این منطقه باعث جلوگیری از بیشتر شدن کسری بودجه آنها شده است ولی همچنان انتظار می رود کسری بودجه این کشورها تا 10.3 درصد از تولید ناخالص داخلی آنها در سال جاری افزایش یابد. این رقم در سال 2019 برابر با 2.5 درصد بود. بانک مرکزی عربستان اعلام کرد 13.3 میلیارد دلار دیگر به سیستم بانکی داخلی تزریق می‌کند تا به بانک ها برای حمایت از بخش خصوصی کمک شود. هزینه مصرف کنندگان در آوریل به خاطر محدودیت های به وجود آمده در نتیجه همه‌گیری ویروس کرونا به شدت کاهش یافته است.    از نظر موسسه دارایی بین المللی، سیستم بانکی این منطقه به خاطر نقدینگی و سرمایه سازی بالا و میزان نسبتاً پایین وامهای غیر قابل وصول، شرایط خوبی دارد و همچنان استوار است. اقدامات حمایتی که توسط مقامات کشورهای عضو شورای همکاری خلیج فارس برای حمایت از بانک ها اتخاذ شده به 4 درصد تولید ناخالص داخلی معادل 50 میلیارد دلار می رسد.  عربستان سعودی، بزرگترین اقتصاد منطقه، شاهد چهار درصد کاهش تولید ناخالص داخلی خود در سال جاری میلادی خواهد بود و کسری بودجه آن تا 13 درصد افزایش می یابد.  عمان که به خاطر افزایش بدهیهایش به یک نقطه آسیب پذیر در این منطقه تبدیل شده احتمالاً رکود اقتصادی 5.3 درصدی را تجربه میکند و کسری بودجه آن تا 16.1 درصد افزایش می یابد، در حالی که در 2019 ، 9.4 گزارش شده بود.  انتهای پیام/197
 گزارش تسنیم| روند تشکیل سرمایه ثابت در کشور در وضعیت هشدار قرار گرفت+نمودار , روند منفی تشکیل سرمایه ثابت در یک دهه اخیر پتانسیل رشد اقتصادی در سالهای پیش رو را با ابهام مواجه خواهد کرد. , به گزارش خبرنگار اقتصادی خبرگزاری تسنیم، تشکیل سرمایه ثابت از سال 1390 به بعد همواره روند نزولی داشته است این موضوع از منظر پتانسل رشد اقتصادی در سالهای اینده بسیار هشداردهنده خواهد بود. انباشت سرمایه در بخش نفت و گازصنعت، معدن و ارتباطات و ساختمان از سال 1391 به بعد منفی دشه است به گونه ای که در 7 سال از 1392 تا 1396به طور متوسط سالیانه حدود 2.2 درصد از میزان سرمایه انباشت شده در این بخشها کاسته شده است. این درحالی است که میزان رشد سالیانه در 7 سال قبل از 90 به طور متوسط حدود 5.3 درصد بوده است.    گفتنی  است، در حالیکه نرخ رشد اقتصادی هدف برنامه های پنجم و ششم توسعه 8 درصد تعیین شده است، متوسط نرخ رشد اقتصادی کشور از سال 1391 تا سال 1398 نزدیک به صفر درصد بوده است.    انتهای پیام/
 شرط جدید برای ریجستری تلفن همراه اتباع خارجی/ ریجستری در بدو ورود توسط گمرک باید انجام شود , گمرک در بخشنامه ای شرط جدید برای ریجستری تلفن همراه اتباع خارجی را اعلام و تصریح کرد: کلیه اتباع خارجی به هنگام ورود به کشور باید نسبت به رجیستر نمودن گوشی تلفن همراه خود صرفاً توسط گیت ورودی گمرک اقدام نمایند. , به گزارش خبرنگار اقتصادی خبرگزاری تسنیم،‌ گمرک جمهوری اسلامی در بخشنامه ای به گمرکات اجرائی اعلام کرد: کلیه اتباع خارجی به هنگام ورود به کشور از مبادی ورودی( اعم از مرزهای هوایی، زمینی و دریایی) می بایست نسبت به رجیستر نمودن دستگاه های گوشی تلفن همراه خود صرفاً توسط گمرک ورودی از طریق سامانه مسافری به ادرس merchant.irica.ir اقدام نمایند.  بدیهی است در غیر اینصورت هیچگونه ثبت و فعال سازی در این خصوص میسر نخواهد گردید .  انتهای پیام/
 تلویزیون اینترنتی یا ستاد انتخاباتی؟ , وزیر ارتباطات بالاخره بعد از چند روز فضاسازی در شبکه‌های مجازی خودش، پنج‌شنبه گذشته از هدیه‌ ویژه‌اش برای مردم رونمایی کرد: یک ماه اشتراک رایگان یک تلویزیون اینترنتی به مشترکان اینترنت ثابت سراسر کشور با شعار «هر ایرانی یک تلویزیون اینترنتی». , به گزارش خبرگزاری تسنیم، آذری‌جهرمی اجرای این طرح را به منظور ارتقای سهم محتوای داخلی بر بستر شبکه‌ ملی اطلاعات دانست و گفت هدف طرح، رسیدن به پنج میلیون مشترک فعال تلویزیون اینترنتی تا پایان سال‌1399 است. در این طرح 15‌تلویزیون اینترنتی و سرویس‌VOD برای اشتراک از سوی وزارت ارتباطات معرفی شده‌اند. صبح نو نوشت: فارغ از اینکه طبق ادبیات رایج در حوزه ارتباطات به رسانه‌ای که به صورت غیر‌خطی فعالیت می‌کند یا فیلم و سریال استریم می‌کند تلویزیون اینترنتی گفته نمی‌شود و ساماندهی رسانه‌های صوتی و تصویری حداقل دو سال است که توسط سازمان تنظیم مقررات صوت و تصویر فراگیر (ساترا) انجام می‌شود، سؤال اینجاست که این 15‌سرویس‌دهنده چگونه و بر چه مبنایی انتخاب شده‌اند؟ آیا در انتخاب این رسانه‌ها ارتباطات شخصی میان وزیر و مدیران آن‌ها حکمفرما نبوده است؟ بر‌اساس دستور صریح رهبر انقلاب، متولی صدور مجوز و وضع مقررات در حوزه این سرویس‌دهنده‌ها سازمان صداوسیماست و جالب اینجاست که تعدادی از این 15‌سرویس‌دهنده معرفی‌شده توسط وزیر جوان، موفق به کسب مجوز از سازمان صداوسیما و ساترا نشده‌اند. یعنی یک نهاد حاکمیتی که متولی صدور مجوز به این رسانه‌هاست به‌دلیل عدم تأمین الزامات ضروری برای مجوز به آن‌ها مجوز نداده است، اما نهاد حاکمیتی دیگری این رسانه‌های بدون‌مجوز را به مردم معرفی کرده است! از سوی دیگر، انتخاب صرفاً 15‌رسانه و آن هم رسانه‌هایی بزرگ و پرمخاطب از میان تعداد زیاد رسانه‌های فعال در میدان فضای مجازی کشور، خطر دامن زدن به انحصارگرایی در ارائه خدمات در فضای مجازی را به‌شدت افزایش می‌دهد. نگاهی به تجربه‌های جهانی مرتبط، موید این نکته است که حاکمیت‌ها و نهادهای تنظیم‌گری چون آفکام، بخشی مهم از تلاش خود را صرف مبارزه با انحصارگرایی در فضای مجازی می‌کنند. معرفی تعداد محدودی رسانه از سوی مرجعی چون وزارت ارتباطات و اعطای بسته رایگان یک‌ماهه به مشترکان اینترنت کشور، در واقع یک تسهیلات رانتی به نفع این 15‌رسانه اما به ضرر بیش از 90‌رسانه مجوزدار دیگر است که اکثریت آن‌ها کسب و کارهای کوچکی‌اند که به سختی در حال تلاش برای بقا در بازار صوت و تصویر هستند. وزیری که مدام از حمایت از کسب‌وکارهای اینترنتی صحبت می‌کند، بر چه اساس در طرح جایزه ویژه خود با غفلت از مسأله مهم انحصار، بخش زیادی از رسانه‌های صوت و تصویر و VODهای نوپا و مجوزدار کوچک را با خطر روبه‌رو می‌کند؟ شایعات زیادی در خصوص ارتباطات پشت‌پرده وزیر جوان و رسانه‌های اینترنتی به گوش می‌رسد؛ از انتخاب این رسانه‌ها بر‌اساس برخی ارتباطات رانتی تا اعطای تجهیزات سخت‌افزاری گران‌قیمت به چند رسانه اینترنتی در یک ماه گذشته. نشانه‌های دیگری نیز وجود دارند که بر‌اساس آن‌ها می‌توان به وجود برخی ناصحیح پس از عدم استقبال مردم از این طرح پی برد؛‌ برای نمونه پس از استقبال حداقلی مردم، به‌طور همزمان چندین سلبریتی در اینستاگرام اقدام به تبلیغ این طرح و تشکر از آذری‌جهرمی با شمایلی یکسان کردند! اقدامات اخیر وزیر ارتباطات بیش از آنکه به طرح‌هایی برای حمایت از کسب‌و‌کارهای اینترنتی نماید به یک کمپین انتخاباتی برای همراه کردن برخی رسانه‌های مطرح صنعت صوت و تصویر کشور شباهت دارد. شاید مراد «آینده روشنی» که مدام از آن سخن گفته می‌شود، آینده سیاسی یک تیم تازه وارد در فضای حکمرانی کشور، از طریق ایجاد ارتباطات فراقانونی با برخی از رسانه‌های فضای مجازی باشد. به هر حال سرمایه‌گذاری بر پنج میلیون مخاطب فعال تلویزیون‌های اینترنتی و مخاطب چند ده میلیونی فضای مجازی یک سرمایه‌گذاری با بازده بالا محسوب می‌شود، خواه این سرمایه‌گذاری در کوتاه مدت قابلیت نقدشوندگی داشته باشد یا بلند مدت. انتهای پیام/
 ایران خودرو قرعه‌کشی آزمایشی برگزار کرد/ قرعه‌کشی نهایی، شنبه ۱۷ خرداد , قرعه کشی آزمایشی فروش فوق العاده ایران خودرو به منظور شناسایی و رفع مشکلات احتمالی با حضور نهادهای نظارتی در سالن همایش های ساپکو برگزار شد. , به گزارش خبرگزاری تسنیم به نقل از ایکوپرس، قرعه کشی آزمایشی نخستین دوره فروش فوق العاده محصولات ایران خودرو با ظرفیت فروش 15 هزار دستگاه خودرو با حضور نماینده سازمان بازرسی کل کشور، نماینده دادستان کل کشور، نماینده سازمان حمایت از مصرف کنندگان و تولید کنندگان و مدیران ارشد ایران خودرو در سالن همایش های ساپکو برگزار شد. فروش فوق العاده ایران خودرو با هماهنگی وزارت صنعت، معدن و تجارت با هدف توزیع عادلانه، فرصت خرید برابر برای همه شهروندان و حذف واسطه‌ها و دلالان هم‌زمان با عید سیعد فطر شروع شد.  این نوع فروش دارای الزاماتی است که توسط کمیته خودرو تعیین و به خودروسازان ابلاغ شده است. براساس آن مشتریانی که دارای شرایط تعیین شده در بخش نامه فروش هستند مجاز به ثبت نام در این طرح بوده اند.  مراسم قرعه کشی براساس اطلاعات متقاضیانی که مورد راستی آزمایی قرار گرفته و در سامانه ثبت شده است انجام و تعداد 15 هزار برنده برگزیده و معرفی خواهند شد.   پس از اتمام مراسم قرعه کشی و تایید نهایی توسط ناظران، اسامی برندگان از طریق ارسال پیامک و همچنین سایت فروش ایران خودرو به نشانی esale.ikco.ir اطلاع رسانی خواهد شد.   این قرعه کشی با 10درصد بیش از ظرفیت پذیرفته‌شدگان انجام می شود تا امکان جایگزین برای افرادی که تا 48 ساعت موفق به پرداخت وجه خودرو نشده اند،‌ فراهم شود.  لازم به ذکر است قرعه کشی نهایی در روز شنبه هفدهم خرداد ماه در سالن همایش‌های ساپکو و با حضور دستگاه‌های نظارتی و امنیتی، نمایندگان دستگاههای نظارتی از جمله سازمان بازرسی کل کشور، سازمان حمایت مصرف کنندگان و تولیدکنندگان، دادستانی کل کشور و مدیرکل دفتر بازرسی وزارت صنعت، معدن و تجارت  برگزار می شود. شماره 096440 مدیریت ارتباط با مشتریان ایران خودرو پاسخگوی سوال متقاضیان درباره فروش فوق العاده است. اطلاعات تمامی مشتریان در سیستم ثبت شده و دارای کد پیگیری است. انتهای پیام/
 پیش‌فروش ۴۵ هزار خودرو از هفته آینده/ تحویل ۳۰ هزار تعهد معوق ایران خودرو تا ۲ ماه دیگر , مدیر عامل گروه صنعتی ایران خودرو از پیش فروش ۴۵هزار دستگاه از محصولات این خودروساز از هفته آینده خبر داد. , به گزارش خبرگزاری تسنیم، فرشاد مقیمی در حاشیه بازدید معاونان وزارت تعاون‌، کار و رفاه اجتماعی از نمایشگاه نظام پیشنهادات کارکنان ایران خودرو درخصوص روند تولید در این خودروساز گفت: با وجود محدودیت‌های بین‌المللی، در اردیبهشت‌ماه امسال، رکورد تولید در ایران خودرو با تولید 51هزار دستگاه خودرو شکسته شد. وی خاطرنشان کرد: با تمهیداتی که وزارت صمت در نظر گرفته، سعی بر این است که خودرو به دست مصرف کننده واقعی برسد. مدیر عامل گروه صنعتی ایران خودرو گفت: اقدامات متعددی در زمینه ارتقای موتورهای تی. یو.5 و تی.یو.3 و موتور ای.اف.7 در راستای کاهش آلایندگی‌ و مصرف سوخت و همچنین عبور از استانداردهای 85گانه انجام داده ایم. وی درخصوص تولید خودروهای برقی خاطرنشان کرد: تولید خودروهای برقی فرآیند مشخصی دارد که ایران خودرو گام های خوبی در این زمینه برداشته است. مقیمی افزود: درحال حاضر، محصولات ایران خودرو براساس استانداردهای مصوب ملی تولید می شود. وی درخصوص خودروهای ناقص کف کارخانه اظهار کرد: بعضی از این خودروها یک تا دو قطعه کسری دارند که با ترخیص قطعات از گمرک جمهوری اسلامی ایران،‌ خودروها تکمیل و تحویل مشتریان خواهند شد. مقیمی از کاهش تعداد تعهدات معوق خبر داد و گفت: تعداد تعهدات معوقه به مشتریان به 30هزار دستگاه رسیده است که در بازه زمانی یک تا دو ماهه به مردم تحویل می دهیم. انتهای پیام/
 تولید مرغ ظرفیت افزایش ۴۰درصدی دارد/ وزن مرغ باکیفیت ۱.۲ کیلو هست نه ۲.۵ کیلو , یک فعال صنعت مرغ و تخم مرغ گفت: نظم بخشی به برنامه ریزی‌ها در صنعت مرغ و تخم مرغ کشور این امکان را می‌دهد که تولید را در این حوزه، ۴۰ درصد مازاد بر نیاز کشور افزایش دهیم. , به گزارش خبرگزاری تسنیم، مهدی معصومی افزود: هم اکنون 20 درصد از ظرفیت تولید صنعت مرغداری ایران خالی است در حالی که می‌توانیم هم این 20 درصد را به تولید بیاوریم و هم 20 درصد تولید کنونی را افزایش دهیم یعنی می‌توانیم حداقل تا 40 درصد در 2 تا 3 سال آینده مازاد بر نیاز کشور تولید کنیم. وی اضافه کرد: برای اینکه برنامه صادراتی آماده شود پیشنهاد دادیم 20 درصد از محصولات را صادر کنیم و همزمان هم بتوانیم واردات را انجام دهیم تا تمرینی برای صادرات باشد که این امر موجب نظم بخشی، پیدا کردن مشتری‌های دائمی و تولید برای بازار‌های صادراتی می‌شود و از آنجا که هر کشوری نوع خاصی از محصولات را می‌خواهد بنابراین برای تولید مرغ و تخم مرغ صادراتی باید برنامه‌ای درازمدت داشته باشیم. معصومی گفت: یکی از مواردی که امکان صادرات را افزایش یا توسعه می‌دهد و درآمد برای کشور ایجاد می‌کند صنایع تبدیلی مرغ و تخم مرغ است، اما متاسفانه فقط یک تا دو شرکت صنایع تبدیلی در ایران در این حوزه فعال است. وی با بیان اینکه ظرفیت‌های خوبی در حوزه صنایع تبدیلی مرغ و تخم مرغ می‌توانیم در کشور ایجاد کنیم، افزود: تولید تخم مرغ پاستوریزه، تولید پودر تخم مرغ و تولید انواع محصولات خاص مانند تولید مرغ پخته، مرغ نیمه پخته و مرغ منجمد، امکان صادرات را افزایش می‌دهد. این فعال صنعت مرغ و تخم مرغ گفت: همه برنامه‌ها در صنعت مرغداری اعم از ورود، قیمت‌گذاری، میزان تولید و امکان صادرات در اختیار دولت است در واقع اگر دولت در برنامه‌های خود نظم داشته باشد ما با استفاده از این نظم می‌توانیم کار خود را توسعه دهیم بنابراین تنها نیاز ما برنامه‌ریزی منظم دولت در تأمین مواد اولیه، مجوز‌های صادراتی و میزان تولید است که با این برنامه می‌توانیم توسعه و جهش تولید را در صنعت مرغداری محقق کنیم. معصومی با اشاره به اینکه بهره وری از مهمترین مسائل در صنعت مرغ و تخم مرغ است، افزود: اگر بتوانیم نظمی در تولید داشته باشیم حتماً بهره وری را هم افزایش خواهیم داد همچنان که در طول سال‌های گذشته این کار را انجام دادیم. وی با تاکید بر لزوم برنامه ریزی در جوجه ریزی، گفت: یکی از عوامل معدوم سازی تخم مرغ نطفه دار و جوجه یک روزه این بود که بر اساس برنامه ریزی‌های صورت گرفته برای سه ماهه پایان سال 98 و برای ماه رمضان امسال، 20 درصد افزایش در تولید هدفگذاری شد، اما متاسفانه شیوع ویروس کرونا، مصرف را به شدت کاهش داد و موجب شد مرغ جذب بازار نشود و بر این اساس جوجه هم جذب نشد این در حالی بود ما مازاد تولید داشتیم بنابراین از روی اجبار جوجه‌های یک روزه و تخم مرغ‌های نطفه دار معدوم شد. معصومی افزود: اکنون تخم مرغ نطفه دار را کمتر در دستگاه می‌خوابانند ضمن اینکه با کاهش تولید، قیمت مرغ هم متعادل شد، اما برای اینکه بتوانیم بر اساس نیاز کشور تولید کنیم یک برنامه دراز مدت نیاز است. وی ادامه داد: هم اکنون تولید مرغ به حد استاندارد خود رسیده و کسری هم نخواهیم داشت و در صورتی که مواد اولیه تامین شود و مرغدار نگران تامین مواد اولیه نباشد تولید به اندازه سال گذشته خواهیم داشت. این فعال صنعت مرغ و تخم مرغ با بیان اینکه تولید در این حوزه در داخل کشور معمولا روند ثابتی در این سال‌ها داشت، گفت: از آنجا که با این کیفیت تولیدی، مصرف در داخل کشور وجود دارد تغییراتی در کیفیت داده نشده است، اما اگر بازار‌های صادراتی ایجاد شود به نوآوری، تغییر و بالابردن کیفیت نیاز است که موجب می‌شود تحولی در صنعت مرغداری ایجاد شود و مرغدار با انگیزه‌ای مضاعف، محصولی بهتر با بهره‌وری و کیفیت بالاتر را تولید کند. معصومی افزود: اگر بخواهیم بازار‌ها را توسعه دهیم باید کیفیت‌ها را هم تغییر دهیم و بر اساس نیاز بازار‌های صادراتی و مصرف‌کنندگان کیفیت را تغییر دهیم به طور نمونه در کشور‌های عربی، مرغ را با حداکثر وزن یک کیلو و 200 گرم می‌خرند در حالیکه تولید داخلی ما بر اساس دو کیلو و نیم انجام می‌شود بنابراین اگر ما بخواهیم مرغ را صادر کنیم باید بر اساس نیاز بازار صادراتی باشد یعنی لازم است تغییراتی در برنامه تولید صورت گیرد؛ بنابراین صادرات می‌تواند هم تنوع تولید و کیفیت‌ها را افزایش دهد. انتهای پیام/
