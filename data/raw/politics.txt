 بیانیه نهادها و گروههای دانشگاهی به مناسبت روز قدس , نهادها و گروههای دانشگاهی با صدور بیانیه های جداگانه ای روز جهانی قدس را گرامی داشته و بر حمایت از این آرمان امام خمینی (ره) تاکید کردند. , به گزارش گروه دانشگاه خبرگزاری تسنیم، نهادها و گروههای دانشگاهی با صدور بیانیه های جداگانهای ضمن گرامیداشت روز قدس بر بر میثاق دوباره با اندیشه های ناب امام خمینی رحمه الله علیه و خلف صالحش امام خامنه‌ای مدظله العالی در دفاع از ملت مظلوم فلسطین تاکید کردند. جهاددانشگاهی: عمل به توصیه های رهبر انقلاب  در قبال فلسطین راه رهایی از غده سرطانی  متن بیانیه جهاد دانشگاهی به مناسبت روز قدس به شرح ذیل است:  بسم الله الرحمن الرحیم جهان، سال هاست با آلودگی بزرگ ناشی از یک مرکز شرارت، یک منبع دائمی تولید و انتشار توطئه و نیرنگ و یک رژیم اشغالگر و سلطه جو دست و پنجه نرم می کند. رژیم جنایتکار صهیونیستی که با غصب و غارت و آواره کردن ملتی مظلوم، کار خود را شروع کرد، همچنان در تکاپوی استیلا بر میراث معنوی و تمدنی مسلمانان است. ظلم، جنایت، ترور و انواع توطئه های آشکار و پنهان نظامی، اقتصادی، سیاسی و رسانه ای، همزاد رژیم اسرائیل بوده و هست و در این میان، آمریکای بدنام نه تنها از هیچ حمایتی در قبال اقدامات این رژیم فروگذار نکرده بلکه هویت ذلت بار خود در برابر صهیونیست ها را با طرح های ننگینی چون تغییر پایتختی رژیم اشغالگر قدس و معامله قرن بیش از پیش آشکار نموده است؛ امروز به جرأت می توان گفت هر اقدام ایالات متحده آمریکا در منطقه خاورمیانه و در کشورهایی مثل عراق و سوریه، معطوف به یک اصل و سیاست کلی است و آن حفظ و حمایت همه جانبه از رژیم صهیونیستی و کمک به اجرای نقشه های شوم سلطه جویی این رژیم است. در این شرایط، توجه و اهتمام به تدبیر بی نظیر و آینده نگر بنیانگذار جمهوری اسلامی ایران در کنار عمل به تاکیدات و توصیه های آن امام(ره) و رهبر معظم انقلاب در قبال مساله فلسطین و قدس شریف، مورد نیاز کشورهای اسلامی و علاج و راه رهایی از غده سرطانی اسرائیل است. روز قدس روز ظلم ستیزی، روز قیام و مقاومت و روز حیات اسلام است. بنیان مرصوص خداباوران و امیدواران به نصرت الهی در آخرین جمعه ماه پربرکت رمضان، یک بار دیگر در برابر استکبار و رژیم جنایتکار صهیونیستی می ایستد و وحدت و عزم مسلمانان را در نابودی اسرائیل به رخ دشمنان اسلام خواهد کشید. روز قدس امسال اگرچه در بُعد اجتماعات حضوری به دلیل شرایط پیش آمده، محدود شده اما تبیین و تبادل اندیشه مقاومت، وحدت و همدلی مسلمانان و اعلام انزجار و نفرت از آمریکا و رژیم صهیونیستی در جریان است و میدان وسیع مبارزه با امپراطوری رسانه ای استکبار، شاهد بروز ابتکار، خلاقیت و روش های تازه مبارزه جوانان انقلابی و دغدغه مند در فضای مجازی است.   اعضای نهاد جهاددانشگاهی، همراه و همدل با ملت بزرگ و متعهد به آرمان اسلام و امام(ره) ضمن گرامی داشت شهدای عزیز فلسطینی و جبهه مقاومت در برابر اسرائیل، همبستگی خود را با ملت مظلوم و رنجدیده فلسطین اعلام کرده و در جمعه پیش رو به جمع میلیونی شنوندگان و بینندگان بیانات رهبر معظم انقلاب اسلامی(مدظله‌العالی) می پیوندند تا به فضل و امداد الهی توان و امکانات خود را برای تحقق رهنمودهای معظم له در راه آرمان قدس عزیز به کار گیرند.   بسیج اساتید تهران: لزوم اتحاد همه گروه‌های فلسطینی برای مقابله با رژیم صهیونیستی  در بیانیه بسیج اساتید تهران بزرگ به مناسبت روز جهانی قدس آمده است:  بسْمِ اللَّهِ الرَّحْمَنِ الرَّحِیمِ «الَّذِینَ أُخْرِجُوا مِنْ دِیَارِهِمْ بِغَیْرِ حَقٍّ إِلَّا أَنْ یَقُولُوا رَبُّنَا اللَّهُ ۗ وَلَوْلَا دَفْعُ اللَّهِ النَّاسَ بَعْضَهُمْ بِبَعْضٍ لَهُدِّمَتْ صَوَامِعُ وَبِیَعٌ وَصَلَوَاتٌ وَمَسَاجِدُ یُذْکَرُ فِیهَا اسْمُ اللَّهِ کَثِیرًا ۗ وَلَیَنْصُرَنَّ اللَّهُ مَنْ یَنْصُرُهُ ۗ إِنَّ اللَّهَ لَقَوِیٌّ عَزِیزٌ» (حج/40) «همان کسانی که به ناحق از خانه‌هایشان بیرون رانده شدند [آنها گناهی نداشتند] جز اینکه می‌گفتند پروردگار ما خداست و اگر خدا بعضی از مردم را با بعض دیگر دفع نمی‌کرد صومعه‌ها و کلیساها و کنیسه‌ها و مساجدی که نام خدا در آنها بسیار برده می‌شود سخت ویران می‌شد و قطعاً خدا به کسی که [دین] او را یاری می‌کند یاری می‌دهد چرا که خدا سخت نیرومند شکست‏ ناپذیر است». «امروز دفاع از فلسطین، دفاع از حقیقت است، حقیقتی بسیار گسترده تر از مسئلة فلسطین؛ امروز مبارزة با رژیم صهیونیستی مبارزه با استکبار است و مبارزه با نظام سلطه است». (مقام معظّم رهبری مدظله العالی). بیش از هفت دهه از تحمیل اجباری تزریق یک ویروس آدمکش و خانمان سوز از سوی استعمار جهانی بر کالبد وجودی سرزمین قبله اول جهان اسلام می گذرد. رژیم منحوس صهیونیسم با غصب سرزمین آبا و اجدادی مردم فلسطین از هیچ اقدامی جهت ذبح بشریت فروگذاری نکرده است. مدعیان حقوق بشر نه تنها در برابر جنایات های رژیم کودک کش سکوت اختیار کرده اند بلکه خود حامی و محرک این جنایت ها بوده اند. این وقایع گویای آن است که دست چدنی مدافعان حقوق بشر در زیر دستکش های مخملین پنهان شده است. درگیری جهان با بیماری کویید 19 و نوع نگاه شی وارگی و کالایی غرب به انسان بیش از پیش ماهیت دروغین ، ژست دموکراسی و شعار دنیای آزاد دادن آنها را برملا ساخت. حال چگونه می توان از تفکری که تنها در پی سودآوری است انتظار حمایت از انسان هایی را داشت که فقط حق زندگی می خواهند. جهانی شدن روز قدس مرهون درایت و بصیرت بنیان گذار انقلاب اسلامی حضرت امام خمینی ره، مجاهدات های مخلصانه و مجدانه رهبرمعظم انقلاب، همراهی و همروی ملت شریف ایران، مسلمانان عدالتخواه و آزادیخواهان جهان بوده و ثمرات این شجره طیبه روز به روز نمایان تر و تلالو آن درخشان‌تر و نوید بخش آسمانی الا انّ نصرالله قریب است. شهادت سردار بین االمللی مقاومت اسلامی ـ حاج قاسم سلیمانی ـ حقانیتی بر مسیر مبارزه با استکبار جهانی، غده سرطانی و منحوس رژیم صهیونیستی، دولت‌های مرتجع و خائن منطقه است. استکبار جهانی در پیش گرفتن طرح معامله قرن و تاسیس سفارت آمریکا در قدس شریف، درصدد عادی جلوه دادن این ظلم مسلم بشری و غصب سرزمینی است. حال انکه سند رسوایی مدعیان دروغین حقوق بشر و دموکراسی غربی بیش از این با کشتن غیرنظامیان ، کودکان، زنان و پیران بی دفاع در فلسطین، افغانستان، عراق، سوریه، یمن و لبنان بر حق طلبان روشن و لکه ای ننگین و سیاه بر چهره کریه آنهاست. اساتید بسیج دانشگاه های تهران همگام با سایر اقشار جامعه در آستانه آخرین جمعه ماه مبارک رمضان و روز جهانی قدس ضمن انزجار از تحریم های صورت گرفته از سوی برخی کشورهای غربی علیه حزب الله لبنان و فشارهای بین المللی بر آن که باهدف تضعیف مقاومت اسلامی صورت می گیرد، بر میثاق دوباره با اندیشه های ناب امام خمینی رحمه الله علیه و خلف صالحش امام خامنه‌ای مدظله العالی در دفاع از ملت مظلوم فلسطین و وفاداری به آرمان رهایی قدس شریف تاکید نموده و ضرورت حفظ اتحاد راهبردی همه گروه‌های فلسطینی برای مقابله با توطئه های شوم صهیونیستی را یادآور می شود.   بسیج اساتید و دفتر هماهنگی کانون های دانشگاه آزاد: مدعیان رهبری جهان اسلام از رژیم صهیونیستی حمایت می کنند در بیانیه این تشکل دانشگاهی نیز آمده است:  مساله‌ی ‌فلسطین ‌از لحاظ‌ اسلامی ‌برای ‌همه‌ی ‌مسلمانان ‌از جمله ‌برای ‌ما یک‌ مساله‌‌ اساسی‌ و یک‌ فریضه ‌است‌ ( امام خامنه ای مدظله العالی). در روزگاری که تمام ابرقدرت‌های جهان تلاش داشتند نام فلسطین را در تاریخ به فراموشی بسپارند، اعلام جمعه آخر ماه مبارک رمضان توسط امام راحل (ره) به عنوان روز قدس نامگذاری از روی احساسات و عواطف نبوده بلکه یک خط مشی اعتقادی است که یک مرجع بزرگ دینی جهان اسلام آن را برای دفاع از مقدسات و مظلومان و مبارزه با مستکبران ترسیم کرده است، و به گفته وی، روز جهانی قدس تا بازستاندن حقوق مشروع برای صاحبان اصلی آن زنده باقی می ماند و هرگز شعله آن کم سو نخواهد شد.  بیش از هفت دهه است که از اشغال پاره تن اسلام، فلسطین عزیز می گذرد و صهیونیست‌ها با حمایت دولت‌های استعمارگر غربی و سکوت سازمان‌های به اصطلاح حقوق بشری ضمن اشغال سرزمین فلسطین و تشکیل دولت جعلی، مردم کشور فلسطین را با کشتار و جنایت از سرزمین آبا و اجدادی خود بیرون رانده‌اند. جهان اسلام امروز در شرایط خاصی قرار دارد، کسانی که سنگ رهبری امت اسلامی را به سینه می زنند در جنایات رژیم اسرائیل شریک شده اند و در کنار کسانی قرار گرفته اند که سال هاست این رژیم غاصب را مسلح کرده اند و از آن حمایت می کنند. نهضت جهانی روز قدس در هر سال موجب دلگرمی مردم مظلوم فلسطین و تمام مظلومان جهان می‌شود و خشم و عصبانیت اشغالگران صهیونیست و حامیان آن‌ها را رقم می‌زند و صهیونیسم جهانی از هر گونه تلاش برای خاموش کردن و سرکوب این خیزش و نهضت جهانی مقابله با اشغالگران، فروگذاری نکرده‌اند. اما به فضل الهی و به تعبیر رهبر حکیم انقلاب این حرکت عظیم در دنیای اسلام روز به روز جا افتاده‌تر شده است و گسترش بیشتری پیدا کرده است.  در آستانه روز قدس سال 1399 هستیم، همچون تمام کشورهای دنیا در حال مقابله با ویروسی نوظهور و پیچیده می باشیم، و به تشخیص متخصصان امر، برپایی راهپیمایی ها در سطح شهرها از باب وجوب حفظ سلامتی منع گردیده است،به جای حضور فیزیکی در راهپیمایی، با تمام وجود، چشم و گوش می شویم تا سخنان سخنران ویژه روز قدس را با جان و دل شنوا باشیم، یقینا روز قدسی متفاوت رقم خواهد خورد وقتی همه سرباز گوش به فرمان جانشین بر حق امامی باشیم که خواهد آمد و در بیت المقدس اقامه نماز خواهد کرد انشالا.  بسیج اساتید از همه اقشار بویژه دانشگاعیان دعوت میکند ادای دین شرعی نسبت به فریضه روز قدس امسال را به جای قدم ها بر روی سنگفرش خیابانها، با قلم و بیان در فضای مجازی به جا بیاورند چنان که لرزه بر اندام دشمن اندازد، و روح امام راحل(ره) و بزرگ مرد مقاومت شهید حاج قاسم سلیمانی را شاد گرداند.    
 سازمان بسیج مستضعفین: بزودی با نابودی اسرائیل در قدس شریف جشن خواهیم گرفت , سازمان بسیج مستضعفین در بیانیه‌ای به مناسبت روز جهانی قدس، تاکید کرد: بسیجیان سراسر عالم به زودی روز خوش پس از نابودی اسرائیل را با نماز گزاردن در قدس شریف جشن خواهند گرفت. , به گزارش گروه دفاعی خبرگزاری تسنیم،  سازمان بسیج مستضعفین به مناسبت فرارسیدن روز جهانی قدس بیانیه ای صادر کرد. متن این بیانیه به شرح زیر است:   بسم الله الرحمن الرحیم و نرید ان نمن علی الذین استضعفوا فی الارض و نجعلهم ائمه و نجعلهم الوارثین- سوره قصص-آیه5 دهه های مدیدی است که پیکر واحد امت اسلامی زخم خورده لکه ننگی خبیث و جنایت کار و رژیمی غاصب و جعلی است. جماعتی قلیل و بی هویت بنام رژیم غاصب صهیونیست که با ظلم و اشغالگری قطعه ای ناب و حساس از سرزمین های اسلامی را با زور و طمع تصاحب نموده تا برای چنگ اندازی برمنابع ملت ها و مدیریت شیطانی جهان از هیچ ابزاری فروگذار ننمایند. رژیم کودک کش صهیونیستی در طول سال های غصب و غارت فلسطین عزیز، گرچه با هدف تسلط بر امت اسلامی تاسیس شد و از سوی شبکه جهانی استکباری نیز با تمامی امکانات و تجهیزات مادی، امنیتی، اقتصادی، فرهنگی و سیاسی یاری شد اما با سدی عظیم و مقتدر با عنوان بیداری امت اسلامی مواجه گردید و نتوانست اندیشه پلید غصب نیل تا فرات را تحقق بخشد. این در حالی است که با پیروزی شکوهمند انقلاب اسلامی در سرزمین عزیزمان، ملت ایران با هدایت های رهبر کبیر انقلاب حضرت امام خمینی، رحمت الله علیه، با شناخت عمیق و هدف گیری اصلی مواجهه با ظلم و تجاوز اسرائیل خبیث، به سنگر مقابله با این رژیم جعلی مبدل شد و رویارویی امت اسلامی با استکبار جهانی به نقطه تعیین کننده و نهایی غلبه مستضعفین بر مستکبرین نزدیک تر گردید. به فرموده مقتدای کبیر انقلاب ، فلسطین پاره ای از جهان اسلام است و اسرائیل، غده ای است سرطانی و شوم در سرزمین های اسلامی .به همین سبب ملت مسلمان ایران با پا نهادن در مسیر حق و استمرار استقامت، به یاری مظلومین مغصوب فلسطین شتافت و در این راه، امت های دیگر اسلامی و حتی ملل مستضعف دیگر را نیز به این وادی رهنمون ساخت. اگر دیروز دشمن مستکبر و جعلی اسرائیل، سیلی آزادسازی خرمشهر قهرمان یا جنوب لبنان را بر چهره خویش احساس نمود، امروز با بپا خاستن ملت های مستضعف از لبنان و فلسطین تا یمن و عراق و سوریه تا سایر بلاد اسلامی، در انتظار محو کامل از نقشه جهان و اضمحلال نهایی به سر می برد. به فرموده رهبر فرزانه انقلاب اسلامی قدس کلید رمز آلودگشوده شدن درهای فرج به روی امت اسلامی است تا با تحقق نابودی کامل اسرائیل جنایتکار توسط مظلومین عالم، آمادگی جهانی برای وعده فرج موعود محقق گردد. از این روست که از زمان اعلام روز قدس به عنوان روز امت اسلامی، گرچه این روز به لحاظ تاریخی تکرار شدنی است اما با کنار هم نهادن نمودار مسیر حرکت مسلمانان در این روز در طول سالهای متمادی، رشد بیش از پیش هدف گیری صهیونیسم و فتح قله ها یکی پس از دیگری محقق شده و مشخص شده است که امروز بسیجیان خمینی کبیر اعلی الله مقامه الشریف در اقصی نقاط عالم، با عزمی جزم و ندایی واحد از خرمشهر تا صور و صیدا و از بیروت تا حلب و در نهایت تا رسیدن به قله نهایی آزادسازی فلسطین عزیز و پاک کردن لکه ننگ صهیونیستی از پا نمی نشینند. در این بین گرچه ملت های آزادی طلب و عدالت خواه خون های پاک فرزندانی همچون شیخ احمد یاسین ها، راغب حرب ها، عماد مغنیه ها، تهرانی مقدم ها و قاسم سلیمانی ها را تقدیم آرمان نهایی آزادی سرزمین های اشغالی فلسطین نموده اما نیک می دانند که نه تنها خون مطهرشان هدر نرفته است که ارواح مطهر شهیدان راه قدس در زندگی جاوید خود در ملأ اعلی نیز همان هدف الهی خویش در زندگی مادی را ادامه داده و با کمک الهی، پیروزی خون مقدس بر شمشیر سفاک صهیونیسم را عینیت خواهند بخشید. امسال در حالی به استقبال روز قدس می رویم که این روز مزین به سخنان حکیمانه رهبر فرزانه انقلاب اسلامی است و قطعا سند و چشم اندازی ارزشمند برای امت محمدی صلی الله علیه و آله برای آزادی قدس شریف خواهد بود. سازمان بسیج مستضعفین با گرامیداشت جمعه آخر ماه مبارک رمضان به عنوان روز قدس و با بزرگداشت نام رهبر کبیر انقلاب اسلامی اعلام می دارد که گرچه امسال به دلیل ملاحظات شیوع ویروس منحوس کرونا حضور میدانی ملت مسلمان ایران در شهرهای کشور محدود شده اما هدف اصلی روز قدس که همانا جهت گیری جدید برای هدم کامل رژیم جعلی اسرائیل است با قوت و قدرت تمام دنبال خواهد شد و بسیجیان سراسر عالم به زودی روز خوش پس از نابودی اسرائیل را با نماز گزاردن در قدس شریف جشن خواهند گرفت. که خرمشهرهای بعدی پس از سوم خرداد 60 یکی از ورای دیگری از راه خواهد رسید. انشالله والسلام علیکم و رحمه الله و برکاته انتهای پیام/
 اختصاصی تسنیم| نامه جمعی از منتخبان مجلس یازدهم به روحانی درباره جاماندگان سهام عدالت , جمعی از منتخبان یازدهمین دوره مجلس شورای اسلامی در نامه‌ای به رئیس‌جمهور خواستار بکارگیری تمهیداتی برای جاماندگان سهام عدالت شدند. , به گزارش خبرنگار پارلمانی خبرگزاری تسنیم، جمعی از منتخبان یازدهمین دوره مجلس شورای اسلامی در نامه‌ای به حجت‌الاسلام حسن روحانی رئیس‌جمهور خواستار تجدیدنظر دولت و وزارت امور اقتصادی و دارایی در عرضه و توزیع سهام عدالت شدند. براساس این گزارش، این نامه که به امضای بیش از 80 تن از منتخبان مردم در یازدهمین دوره مجلس شورای اسلامی رسیده است، امضاکنندگان خواستار اندیشیدن و بکارگیری تمهیداتی برای اقشار کم‌درآمدی که واجد شرایط دریافت سهام عدالت هستند، اما از آن جامانده‌اند، شدند. متن کامل این نامه به شرح زیر است: بسمه تعالی حجت‌الاسلام حسن روحانی رئیس‌جمهوری اسلامی ایران توجه دولت به اقشار ضعیف و کم‌درآمد جامعه امری قابل تقدیر و پسندیده است که به جای خود از آن تقدیر می‌شود. سهام عدالت که شکل‌گیری آن در دولت‌های نهم و دهم صورت گرفت، هدف رفع تبعیض و بی‌عدالتی را دنبال می‌کرد، اما روش فعلی که برای ادامه کار آن در دولت‌های یازدهم و دوازدهم در پیش گرفته شده، با عدالت فاصله زیادی داردد، به نحوی که بسیاری از واجدان شرایط و اقشار کم‌درآمد از عواید آن محروم مانده‌اند. لذا از جنابعالی به عنوان رئیس قوه اجرایی کشور درخواست داریم تا راه‌حلی برای آن دسته از افراد و سرپرستان خانوار اقشار ضعیف و کم‌درآمد که شرایط سهام عدالت درباره آنها محرز است، اما از آن جامانده‌اند، بکارگیری و اندیشیده شود. انتهای پیام/
 بیانیه وزارت دفاع به مناسبت روز جهانی قدس , وزرات دفاع در بیانیه ای به مناسبت روز جهانی قدس تاکید کرد: کشتی آمال و آرزوهای مثلث سرطانی آمریکا، رژیم صهیونیستی و ارتجاع وهابی به گل خواهد نشست و نتیجه‌ای جز سرعت بخشیدن به نابودی اشغالگران و پیروزی نهایی ملت مظلوم فلسطین در پی نخواهد داشت. , به گزارش گروه دفاعی خبرگزاری تسنیم، وزرات دفاع و پشتیبانی نیروهای مسلح با صدرو بیانیه ای به مناسبت روز جهانی قدس تاکید کرد: کشتی آمال و آرزوهای مثلث سرطانی آمریکا، رژیم صهیونیستی و ارتجاع وهابی به گل خواهد نشست و نتیجه‌ای جز سرعت بخشیدن به نابودی اشغالگران و پیروزی نهایی ملت مظلوم فلسطین در پی نخواهد داشت. در متن این بیانیه آمده است: با گذشت بیش از چهل سال از ابتکار  تاریخی و سرنوشت ساز حضرت امام خمینی (رحمة الله علیه) در نامگذاری جمعه آخر ماه مبارک رمضان به عنوان «روز جهانی قدس» و فرصتی عظیم برای حمایت از ملت مظلوم فلسطین و محکومیت رژیم غاصب اسرائیل و طرح موضوع فلسطین و قدس به مسأله‌ای جهانی و آرمانی بین‌المللی تبدیل شده است و جمهوری اسلامی ایران را به عنوان پرچمدار عدالت خواهی و مبارزه با ظلم جهانی پیشتاز نموده است.    امروز با پیروی از فرمایش رهبر معظم انقلاب اسلامی حضرت آیت الله العظمی امام خامنه­ ای(مدظله‌العالی) که فرمودند: "مشکل اصلی فلسطین وجود دولت صهیونیستی است و همه ملتها و دولت­های اسلامی باید مسئله فلسطین را از مسائل اول خود بدانند"، باید مبارزه تا احقاق حق ملت مظلوم فلسطین را وظیفه حتمی خود دانسته و در این راه از هیچ کوششی فروگذار نمی کنیم. بی شک تنها راه نجات قبله اول مسلمین جهان از دستان رژیم کودک کش اسرائیل حمایت از اراده فلسطینی‌ها برای اخراج اشغالگران از سرزمین مقدس فلسطین و بازگشت فلسطینی‌های آواره برای تعیین حق سرنوشت خود است. بی تردید روز جهانی قدس در لبیک به ندای ولی امر مسلمین و مقام معظم رهبری حضرت امام خامنه ای عزیز (مدظله العالی) نمایش مجدد وحدت و اتحاد جهانی امت اسلامی در حمایت از فلسطین و برائت از جبهه شیطانی صهیونیسم بین المللی قرار خواهد گرفت و نشان خواهد داد طرح معامله قرن و هر طرح سازش دیگر که نسبتی با حق و حقوق مردم فلسطین نداشته باشد، توطئه ای در ادامه فتنه مثلث و شوم شکست خورده داعش و پروژه تروریسم تکفیری و جنگ‌های نیابتی منطقه برای امنیت سازی رژیم جنایتکار و غاصب اسرائیل بوده و در معادله‌ای معکوس، کشتی آمال و آرزوهای مثلث سرطانی آمریکا، رژیم صهیونیستی و ارتجاع وهابی به گل خواهد نشست و نتیجه‌ای جز سرعت بخشیدن به نابودی اشغالگران و پیروزی نهایی ملت مظلوم فلسطین در پی نخواهد داشت. وزارت دفاع و خانواده بزرگ صنعت دفاعی با پیشرفت های دفاعی و کوشش در اعتلای قدرت بازدارندگی جمهوری اسلامی خط بطلانی بر دسیسه‌ها و القائات شیطانی ایادی استکبار خواهد کشید که بر‌آنند تا اتحاد و انسجام ملت های مسلمان را خدشه‌دار کرده و به نیات پلید خود  دست یابند. انتهای پیام/
 سهمیه سوخت تاکسی‌های اینترنتی و آژانس‌ها واریز شد , معاون عمران و توسعه امور شهری و روستایی وزیر کشور  از واریز سهمیه سوخت تاکسی‌های اینترنتی و آژانس‌ها خبر داد. ,  به گزارش حوزه دولت خبرگزاری تسنیم، مهدی جمالی‌نژاد معاون عمران و توسعه امور شهری و روستایی وزیر کشور  از واریز سهمیه سوخت تاکسی‌های اینترنتی و آژانس‌ها خبر داد و افزود: تا پایان فروردین ماه 99 اعتبار مربوط به سهمیه سوخت 291 هزار خودرو تاکسی اینترنتی و فعال در آژانس‌ها محاسبه و به حساب رانندگان واریز شده است. وی افزود: سهمیه سوخت اردیبهشت ماه ناوگان عمومی نیز حداکثر تا 5 اردیبهشت محاسبه و پرداخت خواهد شد. رئیس سازمان شهرداری و دهیاری‌های کشور تأکید کرد: برخی از هموطنانی که در این بخش فعال هستند به دلایلی از جمله ایراد در اطلاعات هویتی راننده یا شناسایی خودرو، عدم تطبیق حساب بانکی اعلام شده با راننده، ناقص بودن اطلاعات، عدم پیمایش کافی مطابق دستورالعمل، عدم ارسال لیست توسط شرکت‌های عامل و... مشمول محاسبه نشده‌اند که باید در اسرع وقت از طریق شرکت‌های خود نسبت به رفع ایراد اقدام نمایند تا امکان پرداخت سهمیه برای آنها فراهم شود. جمالینژاد، به منظور تسریع در پرداخت سهمیه سوخت ناوگان فعال در آینده از شرکت‌های فعال در این حوزه خواست در ثبت اطلاعات رانندگان و مطابقت این اطلاعات در بخش‌های مختلف دقت کافی را داشته باشند تا در واریزها تاخیر ایجاد نشود. انتهای پیام/
 حزب ندای ایرانیان: اسرائیل ویروس وحشی به جای مانده از قرن بیستم است , حزب ندای ایرانیان به مناسبت فرا رسیدن روز جهانی قدس در بیانیه خاطرنشان کرد: امسال نخستین سالی است که روز قدس بدون نفَس مسیحایی نفس مطمئنه فرمانده جبهه مقاومت، شهید حاج قاسم سلیمانی، فرا می‌رسد. , به گزارش حوزه احزاب خبرگزاری تسنیم، حزب ندای ایرانیان به مناسبت فرا رسیدن روز جهانی قدس بیانیه ای صادر کرد. متن این بیانیه به شرح زیر است: بِسْمِ اللَّـهِ الرَّحْمَـنِ الرَّحِیمِ «وَ قَضَیْنَا إِلَى بَنِی إِسْرَائِیلَ فِی الْکِتَابِ لَتُفْسِدُنَّ فِی‌الْأَرْضِ مَرَّتَیْنِ وَلَتَعْلُنَّ عُلُوًّا کَبِیرًا» أسراء- 4 در حالی که چند ماهی است ویروس منحوس کووید-19 با منشاء خفاش، توجهات جهانی را به سوی خود جلب کرده است، در گوشه‌ای از این پهنه خاکی، سال‌هاست ملتی سربلند، با دستانی خالی اما قلب‌هایی پرامید، به مصاف ویروس شیطانی پلید-1948 با منشاء روباه پیر رفته‌اند و غده چرکین سرطانی منتج از این ویروس را چنان مهار کرده‌اند که رؤیای فراگستری از نیل تا فرات را فراموش کند.   اکنون بالغ بر هفت دهه است که قبله‌ی سیاسی مسلمین جهان، مسجدالاقصای شریف، توسط رژیم جعلی صهیونیستی گرفتار شده و رژیمی نامشروع به دلیل ضعف جامعه بین‌الملل و بر اساس حمایت آمریکا و اروپا و زمینه‌سازی دیکتاتورهای مرتجع منطقه‌ای بر بخش‌هایی از سرزمین‌های اسلامی شامات و فلسطین جولان می‌دهد و ملتی مظلوم، نسل در نسل برای بازگرداندن پاره تن جهان اسلام به پیکره اصلی و احیای کامل هویت تاریخی آن مجاهدت می‌کنند. ملت‌های مسلمان و آزادیخواهان و حق‌طلبان سراسر دنیا، امسال در شرایطی خود را برای اعلام همبستگی با ملت ستم‌کشیده فلسطین در آخرین جمعه ماه مبارک رمضان آماده می‌کنند که هیاهوی جهانگیر بیماری کرونا باعث شده بسیاری از کشورها سر در گریبان خودخواهی فرو برند و آن‌گونه که شایسته است نتوانند انزجار خود را از ویروس وحشی به جا مانده از قرن بیستم فریاد بزنند. از طرف دیگر، امسال نخستین سالی است که روز قدس بدون نفَس مسیحایی نفس مطمئنه فرمانده جبهه مقاومت، شهید حاج قاسم سلیمانی، فرا می‌رسد، بدون شک روح بلند و ملکوتی سردار مقاومت نظاره‌گر حضور مقتدرانه مردم در پیگیری آرمان قدس شریف است و دعایش یاری گر تمامی آزادی خواهانی است که در این مسیر گام برمیدارند.  بر این اساس حزب ندای ایرانیان با اقتداء به بنیان‌گذار فرزانه جمهوری اسلامی، دفاع از پاره‌ی تن اسلام را وظیفه ملی و انسانی خود در هر شرایطی می‌داند و همانند تمام سال‌های گذشته حمایت اصولی خود را از سیاست رسمی جمهوری اسلامی مبنی بر بازگشت بدون قید و شرط آوارگان و برگزاری رفراندوم با حضور تمام شهروندان این سرزمین اعلام می‌دارد و به تأسی از رهبری انقلاب، مسئله‌ی محوری را رجحان خواست ملت فلسطین بر تمامی معادلات سیاسی می‌داند. همچنین با عنایت به شیوع ویروس کرونا و لزوم رعایت پروتکل‌های بهداشتی بر مبنای اصول انسان‌دوستانه، اهمال پزشکی رژیم صهیونیستی درباره اسرای فلسطینی را مصداق جنایت جنگی دانسته و از مراجع رسمی و بین‌المللی، خواهان رسیدگی عاجل به گزارش‌های مطرح شده در این زمینه است. حزب ندای ایرانیان با توجه به لزوم رعایت فاصله‌گذاری اجتماعی در این ایام، عملا برگزاری راهپیمایی به سیاق گذشته را امکان‌پذیر نمی‌داند. با این حال استفاده بیشتر از فضای مجازی به منظور انعکاس فریاد عدالت‌خواهی فلسطینیان را در وضعیت حاضر، راهکاری موثر دانسته و از تمامی هموندان خود و هم‌وطنان دیگر دعوت می‌نمایند با راه‌اندازی کمپین‌های مجازی، از این فضا به بهترین شکل استفاده نموده و منادی ندای حق‌خواهی مستضعفین و مظلومان جهان علی‌الخصوص مردم شریف فلسطین باشند.  امروز به مدد به وجود آمدن ابزار های رسانه ای فراگیر و شبکه های اجتماعی ، مسئله فلسطین دیگر تنها رنج مسلمانان نیست، بلکه تبدیل به دغدغه ی مشترک آزادی خواهان و انسان دوستان در سراسر جهان از شرق دور تا خاورمیانه، آفریقا، اروپا و آمریکا شده است، و این خود نشانه ای روشن در جهت «آغازِ پایانِ رژیم نژاد پرست صهیونیستی است». انتهای پیام/
 پیام رئیس نهاد رهبری در دانشگاه‌ها: «هفته قدس» در فضای مجازی جایگزین «روز قدس» شود , رئیس نهاد رهبری در دانشگاه‌ها در پیامی به مناسبت روز قدس بر لزوم حرکت گسترده، معنادار و با احساس مسئولیت در فضای مجازی، برای آزادی فلسطین تاکید کرد. , به گزارش خبرنگار دانشگاه خبرگزاری تسنیم، حجت‌الاسلام مصطفی رستمی در صفحه شخصی خود در اینستاگرام با انتشار پیامی به مناسبت روز قدس گفت: روز قدس، یکی از روزهای مهم در تقویم سیاسی عبادی ملت بزرگ ایران است؛ روز قدس نماد مبارزه با هر نوع کشوردزدی و غصب سرزمین است. وی گفت: ملتی که نسبت به اشغال یک سرزمین به صورت ظالمانه و با دسیسه و توطئه قدرت های بزرگ اعتراض می کند، به همه این پیام را می دهد که هرگز اجازه دست‌اندازی به سرزمین خودش را به دیگران نخواهد داد. حجت‌الاسلام رستمی با بیان اینکه امسال شرایط روز قدس شرایط ویژه ای است، ادامه داد: به واسطه شیوع ویروس کرونا و شرایط خاصی که بر اجتماعات حاکم شده و ضوابطی که برای رعایت حال مردم درنظر گرفته شده است، ما شکل تجمعات ارزشمند و معنوی روزه داران که در روز جمعه آخر ماه مبارک رمضان و با زبان روزه در خیابان ها فریاد آزادی فلسطین، فریاد حاکمیت حق و عدالت در عالم و فریاد انتظار حضرت بقیه الله را سر می دادند، تغییر کرده است و امسال نمی توانیم آن را داشته باشیم. به همین دلیل چه خوب است که ما اشکال و ظرفیت های دیگری را شناسایی کرده و در این فضاها به کار گیریم. رئیس نهاد رهبری در دانشگاهها گفت: پیشنهاد می کنم در فضای مجازی، یک حرکت گسترده، معنادار و همراه با احساس مسئولیت توسط همه عزیزانی که در سال‌های گذشته در راهپیمایی روز قدس شرکت می‌کردند، شکل بگیرد؛ حرکت های مجازی و هشتگ هایی که امکان دارد طراحی شود و پیشنهاد می شود یک جریان روز قدس بلکه هفته قدس داشته باشیم. وی گفت: بخشی از این هفته روزهای پس از فرمایشات مقام معظم رهبری در روز قدس امسال باشد و به نقاطی که در فرمایشات ایشان تاکید شده، توجه شود. در همین حال فضای مجازی و فضاهای پیش رو حتما مورد توجه قرار گیرد. حجت‌الاسلام رستمی با اشاره به وظیفه ای که نسبت به مظلومان داریم و در قرآن دعوت به پاسخگویی به ندای مظلومان شده است، گفت: در روایات نیز آمده است که اگر صدای مظلومی را بشنوید و بی پاسخ بگذارید دینتان مساله دار و دچار اخلال است، پس انشالله با این تکالیف دینی، امسال در این عرصه ورود خواهیم داشت. انتهای پیام/
 عباسپور: تسهیل قوانین کسب و کار در اولویت مجلس یازدهم قرار گیرد , منتخب مردم بوئین‌زهرا در مجلس یازدهم، گفت: بهبود و تسهیل قوانین کسب و کار باید در اولویت نمایندگان در دوره یازدهم مجلس قرار گیرد. , روح‌الله عباسپور منتخب مردم بوئین‌زهرا در مجلس یازدهم در گفت‌وگو با خبرنگار پارلمانی خبرگزاری تسنیم با بیان اینکه مجلس یازدهم باید برای کاهش موانع تولید اقدامات موثری انجام دهد، اظهارداشت: معتقدم بهبود و تسهیل قوانین کسب و کار باید در اولویت نمایندگان در دوره یازدهم مجلس قرار گیرد. وی با بیان اینکه در حال حاضر در حوزه تسهیل کسب و کار کشور ما در رتبه 156 قرار دارد، گفت: باید شرایطی فراهم شود که تولیدکنندگان  به‌جای گذراندن هفت‌خان، فقط از یک خان برای تولید و کسب و کار مجوز اخذ کنند. منتخب مردم بوئین‌زهرا در مجلس تأکید کرد: گاهی قوانینی در سال‌های گذشته در مجلس تصویب شده که این قوانین مانع تولید هستند، بنابراین باید شناسایی و تنقیح شوند که معتقدم باید در مجلس یازدهم این کار صورت گیرد. عباسپور با اشاره به نامگذاری سال‌های متمادی از سوی رهبر معظم انقلاب بر پایه تولید و حمایت از تولیدکنندگان، گفت: اولویت‌های سیاست‌‌های اقتصاد مقاومتی طی سال‌های اخیر مغفول مانده که باید برای جهش تولید به این مولفه‌ها نیز توجه شود. وی با تأکید بر اینکه مجلس یازدهم باید گام‌های اساسی در حوزه اقتصاد مقاومتی و سیاست‌های اصل 44 بردارد، افزود: نباید به‌گونه‌ای باشد که در این حوزه‌ها فقط به قرائت گزارش از سوی یک کمیسیون اکتفا شود. منتخب مردم بوئین‌زهرا در مجلس یازدهم در پایان خاطرنشان کرد: در تنقیح قوانین نیازمند پالایش برخی قوانین در حوزه کسب و کار و اقتصاد مقاومتی نیز هستیم که باید مورد توجه قرار گیرد. انتهای پیام/
 لاریجانی یک قانون ضدصهیونیستی را به روحانی ابلاغ کرد , رئیس مجلس شورای اسلامی در نامه‌ای به رئیس‌جمهور قانون مقابله با اقدامات خصمانه رژیم صهیونیستی را به رئیس‌جمهور ابلاغ کرد. , به گزارش گروه پارلمانی خبرگزاری تسنیم، علی لاریجانی رئیس مجلس شورای اسلامی قانون مقابله با اقدامات خصمانه رژیم صهیونسیتی علیه صلح و امنیت را که در قالب طرح دو فوریتی در روز دوشنبه 29 اردیبهشت از سوی نمایندگان مصوب و  در تاریخ 31 اردیبهشت ماه از سوی شورای نگهبان تأیید شده بود،  جهت اجرا به حجت‌الاسلام حسن روحانی رئیس‌جمهور ابلاغ کرد. متن نامه ابلاغ قانون مقابله با اقدامات خصمانه رژیم صهیونسیتی علیه صلح و امنیت از سوی رئیس مجلس به رئیس‌جمهور به این شرح است: بسم الله الرحمن الرحیم حضرت حجت الاسلام والمسلمین جناب آقای دکتر حسن روحانی رئیس محترم جمهوری اسلامی ایران در اجرای اصل یکصد و بیست و سوم (123) قانون اساسی جمهوری اسلامی ایران، قانون مقابله با اقدامات خصمانه رژیم صهیونسیتی علیه صلح و امنیت که با عنوان طرح دو فوریتی مقابله با اقدامات خصمانه رژیم صهیونسیتی علیه صلح و امنیت منطقه ای و بین المللی به مجلس شورای اسلامی تقدیم شده بود با تصویب در جلسه روز دوشنبه مورخ 1399/2/29 و تأیید شورای محترم نگهبان به پیوست ابلاغ می شود. گفتنی است به موجب این  قانون کلیه دستگاه‌های کشور ، مکلف خواهند بود بابهره‌مندی از ظرفیت‌های منطقه‌ای و بین‌المللی، با اقدامات خصمانه رژیم صهیونیستی علیه مردم مظلوم فلسطین، کشورهای اسلامی و جمهوری اسلامی ایران و نقش مخرب این رژیم نامشروع در برهم زدن صلح و امنیت منطقه‌ای و بین‌المللی و نقض گسترده و سیستماتیک حقوق بشر اعم از جنگ‌افروزی، اقدامات تروریستی، جنگ الکترونیک،  استفاده از تسلیحات سنگین و سلاح‌های ممنوعه علیه غیرنظامیان، محاصره انسانی، شهرک سازی، آواره کردن مردم فلسطین، تلاش برای انضمام بخش‌های دیگری از سرزمین فلسطین، ادامه اشغال سرزمین فلسطین و بخش‌هایی از سوریه (جولان)، لبنان و دیگر سرزمین‌های اشغالی مقابله نمایند. انتهای پیام/
 طراحی شبکه «ابر رایانش ملی» برای دسترسی یکپارچه مراکز آموزش عالی , مدیر کل دفتر حمایت و پشتیبانی امور پژوهشی و فناوری وزارت علوم، تحقیقات و فناوری گفت: شبکه ابر رایانش ملی، به منظور دسترسی یکپارچه مراکز آموزش عالی سراسر کشور طراحی می‌شود. , به گزارش گروه دانشگاه خبرگزاری تسنیم به نقل از وزارت علوم، در نشست مجازی که صبح امروز (چهارشنبه) با حضور قائم مقام وزیر علوم در محل این وزارت برگزار شد، عبدالساده نیسی با بیان اینکه درگاه مراکز عضو شبکه ابر رایانش ملی در یک ارتباط ستاره‌ای کامل به یکدیگر متصل هستند و به صورت یکپارچه در اختیار کاربران قرار می‌گیرند، اظهار داشت: این شبکه به نوعی طراحی شده است که هر درگاه، مستقلاً می‌تواند تمامی خدمات و همچنین تمامی اطلاعات را در اختیار کاربران قرار دهد. وی افزود: از جمله مزایای شبکه ابر رایانش ملی می‌توان به مواردی از قبیل بیشینه نمودن امکان دسترسی تمام وقت کاربران به خدمات شبکه ابررایانش ملی، جمع‌آوری و ارائه شفاف و دقیق اطلاعات خدمات ارائه شده توسط مراکز عضو، جمع‌آوری و ارائه شفاف و دقیق رضایتمندی کاربران از خدمات دریافت شده ونظارت، دسترسی مداوم و به روز به کل اطلاعات شبکه ابررایانش ملی توسط مدیران و کاربران وپایش مداوم سرویس‌دهی بین مراکز عضو وقابلیت خود ارزیابی شبکه درگاهی اشاره کرد. شبکه ابررایانش ملی در دست طراحی  نیسی درخصوص زمان‌بندی و اجرای طرح شبکه ابررایانش ملی گفت: این شبکه در دست طراحی می‌باشد و متعاقباً بایستی پیاده‌سازی و اجرا شود. مراکز عضو در حال خرید تجهیزات جدید و همچنین خرید تجهیزات برای به روز رسانی و تعمیر تجهیزات قدیمی خود هستند. وی در ادامه گفت: مراکز عضو به صورت تمام وقت، اطلاعات را با یکدیگر مبادله کرده و این اطلاعات در تمامی مراکز همواره به روز نگهداری میشوند وقطعی در سرویس‌دهی یک یا حتی چند درگاه در مراکز عضو باعث قطع سرویس دهی شبکه نخواهد شد. مدیر کل دفتر حمایت و پشتیبانی امورپژوهشی وفناوری وزارت علوم در ادامه گفت: اطلاعات جامع شبکه ابررایانش ملی، خدمات شبکه، قوانین و مقررات و نحوه دسترسی و استفاده کاربران در تمامی درگاه های مراکز عضو به صورت یکسان در اختیار کاربران قرار داده می‌شود و هر مرکز خدمات خود را از طریق درگاه همان مرکز ارائه می‌دهد. نیسی افزود: در صورت نیاز و استفاده کامل از ظرفیت یک مرکز، امکان انتقال کاربر به مراکز دیگر که ظرفیت آزاد داشته باشند، نیز پیش‌بینی شده و همچنین امکان ایجاد یک درگاه مرکزی با نامiranhpc.ac.ir نیز پیش‌بینی شده است. وی در بخش دیگری از سخنان خود در خصوص شیوه‌نامه پشتیبانی مالی از تامین، بروزآوری و خرید خدمات تجهیزات آزمایشگاهی گفت: در این خصوص معاونت پژوهش و فناوری وزارت عتف با تشکیل کارگروهی متشکل از معاون پژوهش و فناوری، مدیر دفتر پشتیبانی، مدیر کل دفتر سیاستگذاری، مدیر کل دفتر طرح های عمرانی، 3 نفر از دبیران مناطق و 2 نفر از کارشناسان آزمایشگاهی تشکیل داده تا در خصوص اعمال این شیوه نامه هماهنگی بیشتری صورت گیرد. اعطای گرنت پژوهشی به خدمات آزمایشگاهی نیسی در خصوص اعطای گرنت پژوهشی خدمات آزمایشگاهی گفت: این گرنت به اعضای هیئت علمی، دانشجویان و پژوهشگران آزمایشگاه‌ها و کارگاه های عضو شاعا وموسسات وابسته به وزارت علوم تحت عنوان خرید خدمات آزمایشگاهی و تامین و به روزآوری تجهیزات آزمایشگاهی پرداخت می‌شود. وی افزود: سقف اعتبار برای هر عضو در دانشگاه های کم برخوردار معادل 20 میلیون با 40 در صد تامین گرنت و سایر موسسات آموزش عالی معادل 30 میلیون با 80 در صد تامین گرنت است. نیسی با بیان اینکه در سال 1399 سقف تسهیلات تأمین مالی خارجی (فاینانس) برای طرح های دولتی و غیر دولتی علاوه بر باقیمانده سهمیه سال‌های قبل معادل ریالی 30 میلیارد دلار تعیین می‌شود، گفت: در کلیه طرح های دولتی و غیردولتی، اخذ تأییدیه دستگاه ذیربط، وزارت امور اقتصادی و دارایی، بانک مرکزی، معاونت علمی و فناوری رییس جمهور (به منظور اطمینان از استفاده از حداکثر توان ساخت داخل) و سازمان برنامه و بودجه کشور ضروری بوده و بازپرداخت اصل و سود تسهیلات از محل عایدات طرح و یا منابع پیش بینی شده در این قانون قابل پرداخت است. وی افزود: در این راستا شورای اقتصاد، تسهیلات مذکور را به طرح های بخش دولتی که دارای توجیه فنی، اقتصادی، مالی و زیست محیطی باشند، اختصاص می‌دهد و همچنین دولت مجاز است یک میلیارد دلار از تسهیلات تأمین مالی خارجی (فاینانس) فوق الذکر را برای استفاده از منابع بانک‌ها و موسسات مالی و توسعه‌ای بین‌المللی به منظور تجهیز آزمایشگاه ها و کارگاه های دانشگاه‌ها، دانشگاه‌های علوم پزشکی، موسسات آموزش عالی و پژوهشی و فناوری، … با تضمین دولت و بازپرداخت آن از محل اعتبارات بودجه عمومی تأمین کند. انتهای پیام/
 جبهه پایداری: مثلثِ توطئه‌گرِ عِبری-عربی-غربی تعهدی در برابر جان و ناموس انسانهای بی‌پناه ندارند , جبهه پایداری انقلاب اسلامی به مناسبت روز قدس در بیانیه ای تاکید کرد:در ماجرای فلسطین شاهد یک مثلثِ توطئه‌گرِ عِبری-عربی-غربی هستیم که تعهدی در برابر جان، مال و ناموس انسانهای بی‌پناه ندارند. , به گزارش حوزه احزاب خبرگزاری تسنیم، جبهه پایداری انقلاب اسلامی به مناسبت فرارسیدن روز جهانی قدس بیانیه ای صادر کرد. متن این بیانیه بدین شرح است:  بسم الله الرحمن الرحیم وَنُرِیدُ أَنْ نَمُنَّ عَلَی الَّذِینَ اسْتُضْعِفُوا فِی الْأَرْضِ وَنَجْعَلَهُمْ أَئِمَّةً وَنَجْعَلَهُمُ الْوَارِثِینَ (سوره قصص آیه 5)   سالهاست که رژیم منحوس صهیونیستی با تکیه بر زورگویی و قلدری‌های حامیان غربی‌اش، از جمله بزرگ‌ترین مظهر استکبار، یعنی آمریکای جهان‌خوار، در حال چپاول، استعمار و استثمار ملت مظلوم فلسطین بوده و با سوء استفاده از پشتوانه نهادهای بین‌المللی در حال ارتکاب شنیع‌ترین جنایاتِ بشری تاریخ در سرزمین بیت‌المقدس است. امروز بزرگ‌ترین دلیل برای رد ادعای موهومی به نام حقوق بشر از طرفِ  تمدنِ بی‌تمدنِ غرب، سکوت و یا حتی همراهی دولت‌های اروپایی و آمریکایی با نسل‌کشیِ تمام‌عیارِ رژیم صهیونیستی است. رژیم بی‌اخلاق و بداخلاقی که برای دستیابی به آمال و آرزوهای ضدِ بشری‌اش، اِبایی از قربانی کردنِ صدها هزار مرد، زن و کودکِ بی‌پناه ندارد و در نهایت قساوت، فرش‌های تشریفاتِ محافلِ خود را به خون پاک ملت فلسطین آغشته می‌نماید. تاسف‌بار تر از همه اینها این حقیقت دردناک است که در میانه‌ی این وانفسای جنایاتِ هولناک، اغلب دولت‌های عربی نیز در برابرِ این زیاده‌خواهی‌های مستکبران خم به ابرو نیاورده و یا حتی بصورت پیدا و پنهان، آب به آسیاب صهیونیست‌های قلدر می‌ریزند. لذا در ماجرای فلسطین شاهد یک مثلثِ توطئه‌گرِ عِبری-عربی-غربی هستیم که تعهدی در برابر جان، مال و ناموس انسانهای بی‌پناه ندارند. به راستی اگر روشنگری‌های بنیانگذار کبیر انقلاب اسلامی، امام خمینی(ره) نبود، شاید امروز اثری از فلسطین نبود و جهانخوارانِ عالم، برنامه‌های شوم خویش برای اشغال بی‌پایانِ ارضِ مقدسِ قدس را اجرایی کرده بودند. امروز اما در شرق و غربِ عالم انسانهای آزادی‌خواه و عدالت‌طلبی هستند که فارغ از تعلقات دینی و مذهبی و نژادی، هر ساله در آخرین جمعه ماه مبارک رمضان علیه ظلم و استثمارِ بی‌رحمانه علیه ملت مظلومِ فلسطین فریاد برمی‎آورند و نقشه‌های شوم مستکبرین را برملا می‌کنند. اضلاعِ اصلی مثلث عبری-عربی-غربی باید بدانند که چندین برابر این مبالغ چند ده میلیارد دلاری که برای اجرایی کردنِ طرحِ شومِ «معامله قرن» هزینه کرده‌اند را باید در آینده‌ای نه چندان دور صرفِ ساخت تابوت جهت خروجِ سربازانِ متجاوز از فلسطین اشغالی نمایند. در همین راستا جبهه پایداری انقلاب اسلامی روز قدس را گرامی داشته و اعلام می‌دارد: حالا که پروتکل‌های بهداشتی ناشی از گسترش شیوع ویروس کووید 19 مانع از راهپیمایی خیابانی علیه ویروس منحوس کووید 1948 شده است، ملت شریف و انقلابی ایران و سایر ملت‌های آزاده جهان همچون سال‌های گذشته به هر طریقی که می‌توانند، مخصوصاً از طریق فضای مجازی، از جنایات رژیم صهیونیستی ابراز انزجار نمایند. چشم امید ملت‌های آزاده جهان به تحقق وعده صادق رهبر معظم انقلابی دوخته شده که ایشان فرمودند: «فلسطین قطعا آزاد خواهد شد و به مردم بر خواهد گشت و در آنجا دولت فلسطینی تشکیل خواهد شد‌. در اینها هیچ تردیدی نیست. رهبر معظم انقلاب - 88/12/8» انتهای پیام/
 شورای نگهبان از مجلس برای بررسی لایحه حذف ۴ صفر مهلت گرفت , شورای نگهبان در نامه‌ای به رئیس مجلس شورای اسلامی برای بررسی لایحه حذف ۴ صفر از پول ملی درخواست مهلت ۱۰ روزه کرده است. , به گزارش گروه پارلمانی خبرگزاری تسنیم، شورای نگهبان در نامه‌ای به علی لاریجانی رئیس مجلس شورای اسلامی، نظر این شورا را درباره برخی طرح‌ها و لوایح اعلام کرد. بر این اساس، شورای نگهبان برای لایحه اصلاح ماده یک قانون پولی و بانکی کشور، لایحه درآمد پایدار و هزینه شهرداریها و دهیاری‌ها، لایحه ایجاد مناطق آزاد تجاری - صنعتی سرخس - دوغارون و مازندران، طرح ساماندهی صنعت خودرو، طرح تعیین تکلیف کارشناسان بیمه کشاورزی، لایحه اهداف، وظایف و اختیارات وزارت ورزش و جوانان، لایحه تأسیس صندوق بیمه همگانی حوادث طبیعی، طرح ساماندهی کارکنان قراردادی دانشگاه پیام نور، لایحه موافقتنامه سرویس های هوایی دوجانبه بین دولت ج.ا.ا و دولت کشور کویت، لایحه الحاق دولت جمهوری اسلامی ایران به موافقتنامه حمل و نقل بین المللی مواد غذایی فسادپذیر و تجهیزات خاص کاربردی برای اینگونه جابجایی ها و لایحه موافقتنامه بین دولت ج.ا.ا و دولت ج. هند به منظور اجتناب از اخذ مالیات مضاعف و جلوگیری از فرار مالیاتی در مورد مالیاتهای بر درآمد به انضمام سند الحاقی درخواست استمهال (درخواست فرصت بیشتر برای رسیدگی) کرد. انتهای پیام/
 پایگاه اطلاع‌رسانی فراکسیون مردمی نیروهای انقلاب رونمایی شد , پایگاه اطلاع رسانی فراکسیون مردمی نیروهای انقلاب در مجلس یازدهم رونمایی شد. , به گزارش گروه پارلمانی خبرگزاری تسنیم، پایگاه اطلاع‌رسانی فراکسیون مردمی نیروهای انقلاب به نشانی irmajles.com  رونمایی شد.این پایگاه به نشانی اینترنتی  در دسترس عموم مردم قرار گرفته است. همچنین جلسه استماعی فراکسیون انقلاب اسلامی پیش از ظهر امروز(پنجشنبه، اول خرداد) برگزار شد که در این جلسه  نامزدهای ریاست و نواب رئیس مجلس یازدهم مشخص شدند. اسامی  نامزدهای ریاست و نواب رئیس مجلس یازدهم را دراینجا بخوانید. انتهای پیام/
 روحانی: روند کاهشی شیوع کرونا نتیجه همکاری مردم با مسئولان است , رئیس‌جمهور گفت: روند کاهشی شیوع کرونا و رسیدن به مرحله کنترل آن در کشور نتیجه همکاری مردم با مسوولان و رعایت دستورالعمل‌های بهداشتی در جامعه است. , به گزارش حوزه دولت خبرگزاری تسنیم به نقل از پایگاه اطلاع‌رسانی ریاست‌جمهوری، جلسه روسای کمیته‌های ستاد ملی مقابله با کرونا روز پنجشنبه به ریاست حجت‌الاسلام حسن روحانی رئیس‌جمهور برگزار شد. روحانی در این جلسه ضمن ابراز خرسندی از روند کاهشی شیوع کرونا و رسیدن به آستانه مرحله مهار آن در کشور، افزود: دستیابی به این موفقیت نتیجه همکاری مردم با مسئولان و رعایت دستورالعمل‌های بهداشتی در جامعه است. رئیسجمهور ادامه داد: البته در چند استانی که به علت رعایت نکردن کامل دستورالعمل‌ها شیوع بیماری رشد یافته است، مسئولین باید نظارت‌های خود را تقویت کنند و هشدارها و آگاهی‌های لازم برای رعایت دستورالعمل‌ها به مردم داده شود. روحانی، کوتاه شدن دوره بستری بیماران را نشان از موفقیت در کنترل شیوع بیماری و علامتی برای رسیدن به مرحله مهار ویروس در آینده نزدیک دانست و گفت: با توجه به هشدارهایی که مسئولان وزارت بهداشت و درمان  براساس برخی مطالعات و تحقیقات درباره شیوع مجدد این ویروس در فصل پاییز می‌دهند، می‌بایست با آگاهی‌بخشی و هشدارهای لازم و تداوم رعایت دستورالعمل‌ها نگرانی‌ها در این زمینه را برطرف کنیم. رئیس‌جمهور افزود: براساس پیش‌بینی‌های کمیته‌های مختلف ستاد ملی مقابله با کرونا با برنامه‌ریزی‌های انجام گرفته امیدواریم که فعالیت‌ها در کشور و امور مردم نیز مجدد دچار محدودیت‌های سخت نشده و در عین حال سلامت جامعه و مردم نیز تأمین شود. روحانی اظهارداشت: کمیته آموزش ستاد ملی مقابله با کرونا در حوزه آموزش و پرورش و آموزش عالی برنامه‌ها و طرح‌هایی را در نظر گرفته‌اند که ضمن تداوم آموزش آنلاین در فضای مجازی، سلامت کادر آموزشی، دانشجویان و دانش‌آموزان هنگام حضور در کلاس‌ها و رشته‌هایی که الزام به آموزش حضوری دارند نیز تأمین و تضمین شود. رئیسجمهور ادامه داد: کمیته آموزش نیز موظف شد تا اوایل تیرماه برنامه مورد نیاز برای آموزش و پرورش و آموزش عالی را به ستاد ملی مقابله با کرونا ارائه نماید که چگونه عقب‌ماندگی‌های آموزشی را جبران خواهند کرد و در عین حال سال تحصیلی جدید چگونه برگزار خواهد شد. روحانی افزود: در زمینه بقاع متبرکه و زیارتگاه‌ها نیز با توجه به رایزنی‌ها و جلسات متعددی که کمیته امنیتی- اجتماعی ستاد ملی مقابله با کرونا با متولیان این اماکن داشته‌اند، مقرر شده بعد از عید سعید فطر با شرایطی که اعلام خواهد شد، این اماکن بازگشایی شود و امیدواریم با رعایت این شرایط و دستورالعمل‌ها از سوی عاشقان اهل بیت(ع) و مردم شریف امکان زیارت این بقاع متبرکه فراهم شود. رئیس‌جمهور با تأکید بر اهمیت دقت در نظارت‌ها، اظهارداشت: اگرچه گزارش‌ها حکایت از رعایت دستورالعمل‌ها به میزان بالایی از سوی مردم دارد، اما دستگاه‌های ذیربط نیز می‌بایست بر اجرای این دستورالعمل‌ها و مراقبت‌ها از سوی اصناف، کسب و کارها  و مکان‌های پر رفت و آمد، همچنان اهتمام  داشته باشند. انتهای پیام/
 شهادت سردار سلیمانی نوید بخش پایان صهیونیسم و نماد رهایی همه انسان هاست , منتخب مردم ایلام در مجلس گفت: روز قدس متعلق به همه آزادگان جهان است که تمام آرمانشان رهایی از اشغال جغرافیایی، فکری، سیاسی و فرهنگی است و نماد بزرگ این رهایی بخشی سردار بزرگ مقاومت شهید قاسم سلیمانی است. , سارا فلاحی منتخب مردم ایلام در یازدهمین دوره انتخابات مجلس شورای اسلامی در گفت وگو با خبرنگار پارلمانی خبرگزاری تسنیم، با اشاره به فرا رسیدن روز جهانی قدس، اظهار داشت: روز قدس صرفا متعلق به فلسطین نیست، این روز متعلق به همه آزادگان جهان است که تمام آرمانشان رهایی از اشغال های جغرافیایی ، فکری ، سیاسی و فرهنگی است و نماد بزرگ این رهایی بخشی سردار بزرگ مقاومت شهید قاسم سلیمانی است که به عنوان یک رزمنده ، دیپلمات فرهنگی استراتژیست سیاسی و فرمانده نظامی در تمام این جبهه ها برای رهایی همه انسان ها مبارزه کرد. وی افزود: شهادت سردار سلیمانی نوید بخش پایان صهیونیزم است و خانه عنکبوتی فرزندان هرتزل به زودی و در سایه مقاومت جهانی فرو خواهد ریخت و نماز آزادی در قدس شریف اقامه خواهد شد. منتخب مردم ایلام در مجلس یازدهم با بیان اینکه جنایات رژیم صهیونیستی از اذهان مردم دنیا پاک نخواهد شد ، گفت: دستان صهیونیسم و نظام استکبار به خون بسیاری از مردم مظلوم منطقه و جهان آغشته است و فرآیند مقاومت حامل نشانه های متقنی از پایان صهیونیزم است. فلاحی هژمونی آمریکا و هیمنه متحد استراتژیکش رژیم صهیونیستی را پایان یافته قلمداد نمود و گفت: گفتمان مقاومت نظم مورد نظر آمریکا و متحدانش را با چالش جدی مواجه ساخته است و جهانی شدن روز قدس و انتفاضه مهم ترین نشانه قرار گرفتن گفتمان مقاومت در منزلت استعلایی است. فلاحی بیان داشت: امیدواریم تقارن این روز بزرگ با بازگشایی مجلس یازدهم نوید بخش مجلسی مقتدر ، انقلابی ، متعهد و تحول خواه با تاثیر گذاری و اقتدار جهانی باشد. انتهای پیام/
 آیا یکشنبه عید فطر است؟ , عضو ستاد استهلال دفتر رهبرمعظم انقلاب گفت:پیش‌بینی کارشناسان آن است که هلال ماه شوال در غروب شنبه قابل دیدن است و انتظار داریم که طبق تقویم، روز یکشنبه چهارم خرداد عید سعید فطر باشد. , به گزارش گروه سیاسی خبرگزاری تسنیم به نقل از صداوسیما، حجت‌الاسلام والمسلمین موحدنژاد عضو ستاد استهلال دفتر رهبرمعظم انقلاب گفت: از غروب شنبه 100 گروه رصدی در استان‌های مختلف با بهره‌گیری از تجهیزات مناسب، برای دیدن هلال ماه شوال فعالیت خواهند کرد. وی افزود: پیش‌بینی کارشناسان آن است که هلال ماه شوال در غروب شنبه قابل دیدن است و انتظار داریم که طبق تقویم، روز یکشنبه چهارم خرداد عید سعید فطر باشد. رئیس کمیته علمی ستاد استهلال دفتر رهبرمعظم انقلاب خاطر نشان کرد: روال به این شکل است که گزارش‌های گروه‌های رصدی از طریق ستاد‌های استهلال استان‌ها برای ستاد استهلال دفتر رهبر معظم انقلاب ارسال و براساس وضعیت آب و هوایی طبقه‌بندی و سپس به رهبرمعظم انقلاب ارائه می‌شود. حجت الاسلام موحد نژاد افزود: اگر رهبر انقلاب، گزارش‌ها را در خصوص رویت هلال ماه به لحاظ شرعی اطمینان بخش بدانند، عید سعید فطر اعلام می‌شود. انتهای پیام/
 اختصاصی تسنیم| اسامی نامزدهای ریاست و نواب رئیس مجلس یازدهم مشخص شد , دبیر اجرایی فراکسیون انقلاب اسلامی اسامی منتخبانی را که برای ریاست و نواب رئیس مجلس یازدهم شورای اسلامی کاندیدا شده‌اند، اعلام کرد. , احمد نادری منتخب تهران در مجلس یازدهم و دبیر کارگروه اجرایی فراکسیون انقلاب اسلامی در گفت‌وگو با خبرنگار پارلمانی خبرگزاری تسنیم، درباره جزئیات جلسه استماعی فراکسیون انقلاب اسلامی که صبح امروز به‌منظور شنیدن برنامه‌های نامزدهای صندلی ریاست مجلس یازدهم شورای اسلامی برگزار شد، اظهار داشت: جلسه استماع برنامه‌های نامزدهای ریاست مجلس که از صبح آغاز شده بود، دقایقی پیش به پایان رسید و بعدازظهر نیز جلسه با استماع برنامه نامزدهای نواب رئیس پیگیری می‌شود. وی افزود: تصمیم بر این شده بود که در دو مرحله بحث ریاست مجلس و نواب رئیس را داشته باشیم که مرحله اول امروز بود و جلسه اصلی که در آن کاندیدای نهایی فراکسیون برای ریاست و نواب رئیسه مجلس یازدهم مشخص می‌شود، در هفتم خرداد ماه خواهد بود. دبیر کارگروه اجرایی فراکسیون انقلاب اسلامی تصریح کرد: در جلسه امروز که با حضور 62 نفر از نمایندگان مجلس یازدهم که در واقع منتخبان مجامع استانی سراسر کشور بودند، برگزار شد، آقایان قالیباف، حاجی‌بابایی، نیکزاد، حسینی و میرسلیم به‌شکل رسمی نامزدی خود را برای تصدی ریاست مجلس یازدهم به فراکسیون انقلاب اسلامی اعلام کردند و در جلسه صبح امروز نیز هر یک به‌مدت 20 دقیقه به بیان برنامه و نقطه نظرات خود پرداختند. البته با توجه به اینکه وقت کافی برای پرسش و پاسخ از نامزدهای ریاست مجلس از سوی 62 منتخب حاضر در جلسه نبود، قرار شد که سؤالاتی که نمایندگان از این عزیزان دارند به‌شکل مکتوب نوشته شده و در اختیار آنها قرار گیرد و کاندیداهای ریاست به‌شکل تلفنی یا در قالب صحبت نهایی در جلسه نهایی فراکسیون که در هفتم خرداد ماه برگزار می‌شود به سؤالات مطرح‌شده پاسخ دهند. نادری در پاسخ به این سؤال که آیا هیچ یک از 5 کاندیدای تصدی ریاست مجلس در جلسه امروز انصراف ندادند، گفت: خیر. هر 5 نامزد ریاست مجلس با حضور در جلسه امروز و در زمان 20دقیقه‌ای که در اختیار داشتند، برنامه جامع، کامل و مدون خود برای هدایت مجلس یازدهم را ارائه کردند. وی همچنین در ارتباط با چهره‌هایی که برای تصدی صندلی نواب رئیس مجلس یازدهم خود را کاندیدا کرده‌اند، گفت: برای نواب رئیسه مجلس جدید 8 نفر اعلام کاندیداتوری رسمی کردند که عبارت‌اند از: آقایان امیرحسین قاضی‌زاده هاشمی، محمدمهدی زاهدی، محمدرضا میرتاج‌الدینی، مصری، نادران، منادی، تقوی و فرهنگی. منتخب تهران در مجلس یازدهم در پاسخ به این سؤال که آیا اسامی اعلام‌شده برای ریاست و نائب رئیسی مجلس یازدهم قطعی شده یا خیر و در روزهای آینده دیگر شخص دیگری برای تصدی این سمت‌ها اعلام آمادگی نخواهد کرد، گفت: قاعدتاً کسانی دیگر برای این سمت‌ها مطرح نیستند، چراکه این اشخاصی که نامشان اعلام شد مدتی است در حال رایزنی با دیگر منتخبان مجلس یازدهم و اعلام برنامه‌های خود هستند، بنابراین تا آنجا که بنده اطلاع دارم شخصی دیگر برای تصدی ریاست و نواب رئیس مطرح نیست. انتهای پیام/+
 بیانیه وزارت دفاع به مناسبت روز ملی بهره وری و بهینه سازی مصرف , وزارت دفاع و پشتیبانی نیروهای مسلح طی بیانیه ای اعلام کرد: وزارت دفاع در چارچوب نظام مدیریت بهره وری، تمام ظرفیتها و قابلیتهای خود را در مسیر اعتلای قدرت پایدار دفاعی و از طرفی رشد اقتصادی کشور از محل سرریز فناوریهای دفاعی بکار خواهد گرفت. , به گزارش گروه دفاعی خبرگزاری تسنیم، وزارت دفاع و پشتیبانی نیروهای مسلح طی بیانیه ای به مناسبت روز ملی بهره وری و بهینه سازی مصرف  اعلام کرد: وزارت دفاع در چارچوب نظام مدیریت بهره وری، تمام ظرفیتها و قابلیتهای خود را در مسیر اعتلای قدرت پایدار دفاعی و از طرفی رشد اقتصادی کشور از محل سرریز فناوریهای دفاعی بکار خواهد گرفت. در متن این بیانه آمده است: اهتمام وزارت دفاع و پشتیبانی نیروهای مسلح در بهره گیری کارآ، اثربخش و حداکثری از توانایی ها، امکانات و منابع در اختیار، به نماد تعهد و رشد این مجموعه بدل گردیده است. موضوعی که هم از منظر راهبردی و هم از بعد فرهنگی، در تمام سطوح وزارت دفاع و پشتیبانی نیروهای مسلح ریشه گسترانده تا استقلال و سرافرازی مرز و بوم مقدس ایران را بیش از همیشه از شرّ نگاه دشمنان متجاوز در امان دارد. رمز استواری و شکوفایی وزارت دفاع و پشتیبانی نیروهای مسلح تمرکز  همزمان بر سه عنصر حیاتی " محصول باکیفیت ، تولید با کمترین هزینه و تحویل در کوتاه ترین زمان ممکن" می باشدکه مبتنی بر اهداف و رویکرد بهره ورانه این مجموعه عظیم می باشد. وزارت دفاع و پشتیبانی نیروهای مسلح با سرلوحه قراردادن اصول بهره وری در انجام کلیه ماموریت ها، برنامه ها و فعالیت ها، با تاکید ویژه بر نیروی انسانیِ کارآمد، پایبندی کامل به ارزشهای دینی، وجدان کاری و آرمان های بلند بنیان گذار انقلاب اسلامی تلاش خواهد نمود تا در گام دوم انقلاب اسلامی، همانند گذشته نقش پیشرو و پیش برنده خود را به نحو احسن به انجام رساند. به همین منظور، با استقرار کامل چرخه مدیریت بهره وری و بسط و توسعه آن تا پایین ترین سطوح عملیاتی و براساس الگوی بومی بهره وری وزارت دفاع، به صورت مستمر در پی شناخت و حل مسائل و گلوگاه های بهره وری بوده و تلاش می کند تا با تکیه بر دانش متخصصان این عرصه، به شکل هوشمندانه ای، تاثیر شگرف ارتقاء بهره وری بر توان دفاعی و توسعه روزافزون قدرت بازدارندگی نیروهای مسلح را به منصه ظهور رساند. وزارت دفاع به مناسبت فرا رسیدن روز ملی بهره وری و بهینه سازی مصرف اعلام می داد، در چارچوب نظام مدیریت بهره وری، تمام ظرفیتها و قابلیتهای خود را در مسیر اعتلای قدرت پایدار دفاعی و از طرفی رشد اقتصادی کشور از محل سرریز فناوریهای دفاعی بکار خواهد گرفت. انتهای پیام/
 سردار جلالی: رژیم صهیونیستی «کرونای وخیم خاورمیانه» است / اسرائیل غاصب در حصار جغرافیای مقاومت نابود خواهد شد , رئیس سازمان پدافند غیرعامل کشور با اشاره به فرارسیدن روز جهانی قدس تأکید کرد: اسرائیل غاصب در آینده نزدیک در حصار جغرافیای مقاومت به‌سوی نابودی پیش خواهد رفت. , به گزارش گروع دفاعی خبرگزاری تسنیم، غلامرضا جلالی رئیس سازمان پدافند غیرعامل کشور با صدور پیامی به‌مناسبت فرارسیدن آخرین جمعه ماه مبارک رمضان و روز قدس، رژیم صهیونیستی را به کرونای وخیم خاورمیانه تشبیه کرد و گفت: اسرائیل غاصب در آینده نزدیک در حصار جغرافیای مقاومت به‌سوی نابودی پیش خواهد رفت. در این بیانیه آمده است: ظهور انقلاب اسلامی ایران منشأ تحولات و دگرگونی‌های شگرفی در موضوع آزادسازی قدس شریف شد. فلسطینی که تا قبل از آن، تحت سیطره استکبار، جامعه جهانی از مظلومیتش بی‌خبر بود به مسئله نخست و اصلی جهان اسلام تبدیل گشت. اقدام هوشمندانه رهبر کبیر انقلاب اسلامی در نام‌گذاری روز قدس از ابتکارات بی‌نظیر است که سبب زنده نگه‌داشتن آرمان حمایت از مستضعفین و مقابله با ظلم و کفر جهانی شده است. مسئله فلسطین امروز دیگر نه مسئله یک ملت و کشور بلکه مسئله یک امت و مسئله نبرد حق و باطل است. رژیم صهیونیستی دچار بحران مشروعیت است در بخش دیگری از این بیانیه آمده است: آرمان فلسطین به‌عنوان پاره‌تن اسلام در کنار انقلاب اسلامی که پنجمین دهه از عمر بابرکت خود را در مسیر گام بلند دوم بانشاط‌تر، قوی‌تر و مستحکم‌تر از همیشه برمی‌دارد روزبه‌روز قوی‌تر می‌شود و در این مسیر این رژیم صهیونستی است که شمارش معکوس نابودی‎اش به صدا در آمده است. امروز رژیم صهیونیستی دچار بحران مشروعیت است و تاریخ اعتبار این رژیم کودک‌کش به انتهای خود رسیده است. رژیم صهیونیستی طی سال‌های گذشته نشان داده است که عامل بی‌ثباتی، جنگ‌افروزی و افراطی‌گری در منطقه است و پربیراه نیست که بگوییم این رژیم کرونای وخیم خاورمیانه است. شهادت حاج قاسم سلیمانی اخراج آمریکا و اسرائیل غاصب از منطقه را تسریع می‌کند این بیانیه می‌افزاید: جالب اینجاست که جبهه استکبار دست به خودزنی می‌زند و زمان نابودی خود را با اقدامات‌ ددمنشانه خود روز‌به‌روز سرعت می‌بخشد. شهادت فرمانده جاودان سپاه قدس شهید سردار حاج قاسم سلیمانی به‌دست دولت تروریست آمریکا و با پشتیبانی رژیم صهیونیستی در آن سوی مرزها یکی از همین اقدامات است. این بی‌وجودان گمان می‌کردند که با حذف قاسم سلیمانی‌ می‌توانند جلوی حرکت آرمان مقاومت که همانا آزادسازی قدس شریف است مانعی ایجاد کنند غافل از اینکه مسئله فلسطین یک آرمان است و آرمان قائم به افراد نیست بلکه تفکری است که در جان و دل انسان‌های آزاده رسوخ کرده است. خون شهید حاج قاسم سلیمانی و شهدای مقاومت بدون شک اخراج آمریکا و اسرائیل غاصب از جنوب غرب آسیا را تسریع خواهد کرد. خواب آشفته معامله قرن هرگز تعبیر نخواهد شد در بخش دیگری از این بیانیه همچنین آمده است: اکنون زمانی است که ناقوس در هم شکستن استخوان‌های قطب استکبار رساتر از همیشه به گوش می‌رسد. سران تل‌آویو که روزی ایده «نیل تا فرات» را در سر می‌پروراندند امروز در حصار جغرافیای مقاومت، پشت دیوارها و عمق سیاهی زمین برای خود پناهگاه می‌جویند و این در حالی است که جبهه مقاومت با استمداد از لطف و نصرت الهی و اتکای به نیروی مردمی، روزبه‌روز قوی‌تر از گذشته می‌شود و پرچم اقتدار خود را مقابل مرزهای جعلی رژیم غاصب اسرائیل به اهتزاز درمی‌‎آورد. البته در این میان هستند جریاناتی که همچنان نسخه وادادگی و تسلیم در برابر استکبار را ترویج می‌دهند اما غلبه گفتمانی با جریان مقاومت است. خواب آشفته معامله قرن تعبیر نخواهد شد همان‌گونه که رؤیای آمریکایی خاورمیانه بزرگ با اهتزاز پرچم مقاومت تبدیل به کابوس هر شب رژیم صهیونیستی شده است. امروز نه‌تنها ملت بزرگ ایران بلکه کل اعضای جریان مقاومت پشت‌سر آزادی قدس شریف و نابودی حتمی رژیم کودک‌کش صهیونیستی ایستاده‌اند. امروز انتفاضه، انتفاضه فلسطین نیست، انتفاضه جریان مقاومت است. هر صبح و شام در پی رؤیای آزادی قدس شریف هستیم در پایان این بیانیه نیز آمده است: در انتها یاد و خاطره شهدای عظیم‌الشأن آزادسازی قدس شریف، جبهه مقاومت و سپاه قدس را گرامی می‎داریم و در پیشگاه حضرت حق و محضر ملت بزرگ ایران سوگند یاد می‌کنیم مادامی که قدس شریف از سایه رذالت‌های صهیونیست‌ها رها نشده است از پا ننشسته و هر صبح و شام را با رؤیای دلنشین اقامه نماز جماعت به‌پیشوایی امام خامنه‌ای عزیز در قدس شریف به پایان ببریم. انتهای پیام/+
 تأیید طرح دو فوریتی "مقابله با اقدامات خصمانه رژیم صهیونیستی" در شورای نگهبان , شورای نگهبان طرح دو فوریتی "مقابله با اقدامات خصمانه رژیم صهیونیستی" را تأیید کرد. , به گزارش گروه پارلمانی خبرگزاری تسنیم، عباسعلی کدخدایی سخنگوی شورای نگهبان از  تأیید طرح دو فوریتی «مقابله با اقدامات خصمانه رژیم صهیونیستی علیه صلح و امنیت» در این شورای خبر داد. براساس این گزارش، کدخدایی با انتشار مطلبی در صفحه شخصی‌اش در فضای مجازی نوشت:  طرح دوفوریتی مقابله با اقدامات خصمانه رژیم صهیونیستی علیه صلح و امنیت، در جلسه دیروز شورای نگهبان مورد رسیدگی قرار گرفت و مغایر با شرع و قانون اساسی شناخته شد. انتهای پیام/
 تسلیت روحانی به «عمران خان» در پی سقوط هواپیمای مسافربری در پاکستان , رئیس جمهور در پیامی سقوط یک فروند هواپیمای مسافربری و جان باختن سرنشینان آن در پاکستان را به نخست وزیر این کشور تسلیت گفت. , به گزارش حوزه دولت خبرگزاری تسنیم، حجت‌الاسلام حسن روحانی رئیس‌جمهور در پی سانحه سقوط یک فروند هواپیمای مسافربری پاکستان و جانباختن ده‌ها تن از سرنشینان آن و مردم منطقه، در پیامی به نخست وزیر این کشور، ضمن ابراز همدردی، این مصیبت را به دولت و ملت پاکستان و خانواده قربانیان این حادثه تسلیت گفت. متن پیام تسلیت روحانی به این شرح است: بسم الله الرحمن الرحیم جناب آقای عمران خان نخست وزیر محترم پاکستان  سانحه سقوط یک فروند هواپیمای مسافربری آن کشور در نزدیکی فرودگاه کراچی که منجر به جانباختن ده‌ها تن از سرنشینان آن و مردم منطقه شد، موجب تأثر و اندوه فراوان گردید. اینجانب با ابراز همدردی، این مصیبت را به دولت و ملت پاکستان و خانواده قربانیان این حادثه تسلیت می‌گویم و از درگاه خداوند بزرگ سلامتی و موفقیت آن جناب و سربلندی و سعادت مردم کشور دوست پاکستان را  آرزومندم. حسن روحانی            رئیس جمهوری اسلامی ایران انتهای پیام/
 حرف آخر؛ دو راه بیشتر ندارید , آیت الله اعرافی دبیرکل کنگره قدس شریف در پیامی تصویری خطاب به رژیم اشغالگر صهیونیستی نوشته است؛حرف آخر؛ دو راه بیشتر ندارید. , به گزارش گروه سیاسی خبرگزاری تسنیم،‌ آیت الله اعرافی دبیرکل کنگره قدس شریف در پیامی تصویری خطاب به رژیم اشغالگر صهیونیستی: راه حل اول: راهی است که جمهوری اسلامی ایران در ابتکاری تمدنی از زبان رهبر انقلاب امام سید علی خامنه ای بیان کرد و در بردارنده تمام حقوق ملت فلسطین از تمام ادیان و طوایف است و این راه حل به مجمع عمومی سازمان ملل نیز ارائه شد و بر اساس آن باید یک همه پرسی آزاد و فراگیر با مشارکت تمام مردم اصیل فلسطین برگزار شود تا سرنوشت خود را بر اساس معاهدات سازمان ملل متحد تعیین کنند. ما اطمینان داریم که این راه حل منجر به تشکیل کشور فلسطین در تمام سرزمین های فلسطین و محاکمه تمام جنایتکاران صهیونیست به خاطر جنایت های آنها در دهه های گذشته خواهد شد. راه حل دوم: در پیش گرفتن خط جهاد و مقاومت مبتنی بر عقل و فطرت و لزوم دفاع مشروع تمام ملت فلسطین و سوریه و لبنان در برابر اشغالگر و با حمایت تمام کشورهای اسلامی و امت اسلامی است. این راه حل نیز بر اساس تمام معاهدات بین المللی و قوانین سازمان ملل، مشروع است و علاوه بر اینها این حق طبیعی مردم یک کشور است که در برابر دشمن اشغالگر سرزرمین و مقدسات خود مقاومت کنند و بر این اساس بر تمام کشورهای اسلامی لازم است به مسئولیت خود در انواع حمایت از ملت فلسطین در مسیر مبارزه با دشمن صهیونیستی عمل کنند. انتهای پیام/
 پژوهشگر تاریخ معاصر: مبارزه با رژیم صهیونیستی تا نابودی این رژیم ساری‌وجاری خواهد بود , مسعود رضایی گفت: با وجود موتور محرکه اسلام، مبارزه با رژیم صهیونیستی برای همیشه و تا نابودی این رژیم ساری‌وجاری خواهد بود. , به گزارش خبرگزاری تسنیم به نقل از فرهیختگان، «روز اسلام» تعبیری است که بنیانگذار کبیر انقلاب «روز قدس» را به آن تشبیه کردند؛ تعبیری که میزان اهمیت آرمان و هدف این روز را به‌وضوح نشان می‌دهد. هنوز 6 ماهی بیشتر از فجر پیروزی انقلاب اسلامی نگذشته بود که فرمان برافراشتن پرچم‌ها در آخرین جمعه ماه مبارک رمضان در راه مبارزه با رژیم صهیونیستی، ازسوی رهبر انقلاب برای همیشه صادر شد. روزی که حالا 41 سال از «قدس» نامیده‌شدنش می‌گذرد. چه اهمیتی ایجاب می‌کرد در اولین ماه رمضان جمهوری اسلامی ایران، پیام مبارزه با رژیم صهیونیستی ازسوی امام‌خمینی(ره) به جهان مخابره شود و مشت‌های گره‌کرده مردم، این‌بار برای دفاع از مردم سرزمین‌های اشغالی بالا برود؟ این سوالی بود که آغازگر بحث مفصلم با مسعود رضایی شد. این پژوهشگر تاریخ معاصر تاکید داشت، امام با انتخاب روز قدس چند نتیجه بسیار محسوس را حاصل کردند؛ اول اینکه جریان مبارزه با صهیونیسم را اصلاح و از وابستگی به ناسیونالیسم عربی خارج و بعد فرهنگ و ایدئولوژی اسلام را بر این مبارزات حاکم کردند. به این ترتیب با وجود موتور محرکه اسلام، مبارزه با رژیم صهیونیستی برای همیشه و تا نابودی این رژیم ساری‌وجاری خواهد بود. رضایی البته معتقد بود این مبارزه محدود و صرفا دینی هم نیست و مبارزه‌ای حق‌طلبانه و مبتنی‌بر آرمان‌های انسانی است. جنایات رژیم صهیونیستی و نقض تمامی قوانین بین‌المللی ازسوی این رژیم و مقایسه آن با جنایات سران آلمان نازی که منجر به محاکمه آنها در دادگاه نورنبرگ شد، از دیگر اشارات این تاریخ‌پژوه بود. جنایاتی که صهیونیست‌ها در طول 100 سال گذشته به‌مراتب سنگین‌تر و جنایتکارانه‌تر علیه مردم فلسطین انجام داده‌اند. از این‌رو هولوکاست و بررسی ابعاد مختلف آن، از بخش‌های خواندنی و مفصل این گپ‌وگفت شد. رضایی گفت هولوکاست اتفاق افتاده، اما در ابعاد ادعایی آن حتی طبق تحقیقات غربی جای تردید است. قابل‌تامل اینکه این تاریخ‌پژوه برجسته کشورمان تصریح داشت طبق جدی‌ترین نظریه هیتلر، عامل اجرایی طرح و نقشه سران صهیونیسم بوده‌اند. طرح و نقشه‌ای که در کنفرانس بازل مطرح شده بود و سران صهیونیسم می‌خواستند با فشار بیشتر روی یهودیان آنان را از اروپا به‌سوی فلسطین رهسپار کنند؛ طرحی که حمایت جدی انگلستان را نیز درپی داشت.از بحث‌های مفصل و دقیق تاریخی درخصوص اشغال فلسطین که بگذریم، ناگفته پیداست ادعای ابراهیم یزدی درخصوص پیشنهاد روز قدس و بررسی ایده‌های طیف تندروی جریان چپ در دهه 60 که برداشتی رادیکال از ایده صدور انقلاب داشتند و گریزی به طیف تندروی بعثه سال 66 یعنی امثال میردامادی و شکوری‌راد و چرخش عقاید این جریان در طول سال‌ها نیز از دیگر بحث‌های خواندنی این گفت‌وگو است. *چه اهمیتی ایجاب می‌کرد چندماه بعد از پیروزی انقلاب اسلامی (در 16 مردادماه سال 58) و در اولین رمضان بعد از فجر انقلاب اسلامی (13 رمضان سال 58)، امام‌خمینی(ره) روزی را برای دفاع از مردم فلسطین در نظر بگیرند؟ چرا آخرین جمعه ماه مبارک رمضان انتخاب شد؟ -مساله فلسطین و حضور رژیم اشغالگر قدس در منطقه غرب آسیا مساله‌ای محسوب می‌شد که از سال‌ها پیش از پیروزی انقلاب مطرح بود. از دهه دوم قرن بیستم میلادی، به‌خصوص بعد از صدور اعلامیه بالفور یهودیان از سراسر اروپا شروع به مهاجرت به سرزمین فلسطین کردند. درواقع با حمایت انگلیس، آمریکا و حتی شوروی در آن زمان اینها توانستند مردم فلسطین را از خانه‌وکاشانه خودشان بیرون کنند، تعداد زیادی از آنها را به قتل برسانند و با جنایت‌های گسترده‌ای که انجام دادند درنهایت توانستند در سال 1948 دولت رژیم صهیونیستی را مستقر و اعلام کنند. از همان ابتدا معلوم بود این دولت به‌عنوان یک دولت صهیونیستی و کاملا همکار و وابسته به آمریکا، بلوک غرب و انگلیس، یک دولت کاملا ضداسلامی و ضدمنافع ملت‌های منطقه است و این هم گام اولی است که برداشته شده، نقشه‌ها و برنامه‌های درازمدت و طولانی برای این ماجرا در نظر بود و قصد آنها ایده قدیمی و باستانی گسترش اسرائیل از نیل تا فرات بود. بنابراین مساله فلسطین یعنی اشغال این کشور اسلامی و سرکوب و قتل‌عام مردم فلسطینی به‌عنوان ملت مسلمان از یک‌سو و حضور یک رژیم صهیونیستی با آرمان‌های شیطانی ازسوی دیگر، توجه ملت‌های منطقه و رهبران اسلامی را به خود جلب کرده و حساسیت‌ها را برانگیخته بود. در ایران هم از همان زمان این حساسیت‌ها میان مردم ایران و البته روحانیون برجسته‌ بود؛ ازجمله آیت‌الله کاشانی که نسبت به این قضیه حساسیت داشتند و دیگر روحانیون و خود حضرت‌امام(ره) از همان سال‌های پیش از انقلاب نسبت به این ماجرا کاملا حساس بودند و این را خطری جدی برای اسلام و ملت‌های مسلمان منطقه تلقی می‌کردند. در جریان انقلاب اسلامی ایران هم درست است که شعارهای مردم عمدتا مستقیم به شاه مربوط می‌شد ولی برای مردم معلوم بود که این شاه، وابسته به آمریکا و صهیونیسم است؛ روابط سیاسی و اقتصادی گسترده‌ای را شاه به‌صورت آشکار و پنهان با رژیم صهیونیستی برقرار کرده بود. بنگاه‌ها، شرکت‌ها و فعالان اقتصادی صهیونیست در ایران فعالیت ‌داشتند، به‌لحاظ مسائل نظامی و امنیتی درجهت سرکوب مبارزان علیه شاه و مبارزان در راه استقلال کشور، رژیم شاه روابط گسترده‌ای با صهیونیست‌ها داشت. اسناد و مدارک این امور موجود است؛ ازجمله ارتباط تنگاتنگی که بین ساواک و موساد بود و آموزش‌های مختلف را موساد به نیروهای ساواک می‌داد. اینها همه مسائلی است که موجب می‌شد مردم مسلمان ایران و رهبران انقلاب و به‌خصوص حضرت‌امام(ره) نسبت‌به رژیم صهیونیستی کاملا حساس باشند و آن را به‌عنوان یک خطر بزرگ همیشه در ذهن خود داشته باشند و در اطلاعیه‌های مختلفی که صادر می‌کردند و در صحبت‌ها به مردم یادآوری کنند. به‌خصوص وقتی به انقلاب نزدیک می‌شدیم درباره این مساله حساسیت‌ها هم بیشتر می‌شد. در همان زمان و تقریبا مقارن با پیروزی انقلاب اسلامی اتفاق خیلی مهمی می‌افتد که انعقاد پیمان کمپ‌دیوید بود که با تلاش‌های کارتر درنهایت این پیمان بسته شد (17 سپتامبر 1978 یعنی 26 شهریور 1357). این یک زنگ خطر بزرگ بود؛ به‌دلیل اینکه در تحولاتی که در منطقه صورت می‌گرفت درواقع رژیم مصر به رهبری انورسادات به‌سمت سازش با رژیم صهیونیستی پیش رفته بود و از کشوری که در زمان جمال عبدالناصر به‌عنوان پیشروی کشورهای عربی و اسلامی در جنگ با رژیم صهیونیستی بود، به کشور پیشروی عربی و اسلامی در سازش و به‌رسمیت شناختن کشور اسرائیل و صهیونیسم در منطقه تبدیل شده بود. این یک چرخش بسیار بزرگ بود و باز این هشدار و زنگ خطر را به‌صدا درآورده بود که اگر درمقابل این ماجرا حساسیت لازم نشان داده نشود، می‌تواند به‌سرعت فراگیر شود و کشورهای دیگری که در آنها هم دولت‌های وابسته به غرب سر کار بودند با استفاده از این شرایط به‌وجودآمده، همان مسیر را دنبال کنند. *به‌عبارتی مصر پیشگام و مسهل مسیر مشروعیت‌بخشی به رژیم صهیونیستی شود. -بله و اسرائیل به‌عنوان یک رژیم نامشروع در منطقه در یک برهه زمانی شاید کوتاه به‌عنوان یک کشور رسمی در منطقه شناخته شود. پس ما با این پیشینه تاریخی و این تحول جدید وارد دوران انقلاب اسلامی شدیم. همان‌طور که اشاره شد چندماه بعد از پیمان کمپ‌دیوید، انقلاب اسلامی ایران به پیروزی رسید. آن زمان آمریکایی‌ها در مساله اسرائیل به یک پیروزی بزرگ رسیده بودند و در مساله ایران یک شکست بسیار بزرگ خورده بودند. صهیونیست‌ها هم که حالا دیگر هم‌پیمانی مصر را با خود داشتند، دست خود را برای سرکوب جریان‌های مبارز بسیار باز می‌دیدند؛ یعنی احساس می‌کردند اگر سرکوب جریان‌های مبارز چه در داخل سرزمین‌های اشغالی و چه در کشورهای همسایه همانند لبنان، اردن و... را آغاز کنند، دیگر یک حکومت مستقل دارای قدرت نظامی بالا مثل مصر نیست که از این جریانات مبارز حمایت کند و حتی وارد جنگ با رژیم صهیونیستی شود، از این‌رو این موجب شده بود آنها دارای جسارت بسیار بالایی در انجام عملیات تجاوزکارانه و جنایتکارانه شوند. *در همان مردادماه سال 58 هم اگر اشتباه نکنم، شاهد حمله نیروهای رژیم صهیونیستی به جنوب لبنان بودیم. -بله. به همین دلیل که ذکر شد، رژیم صهیونیستی بعد از پیمان کمپ‌دیوید حملاتی را به گروه‌های مبارز فلسطینی و جریانات مبارز در لبنان آغاز کرده بود و در مرداد سال 58 هم دست به جنایاتی در جنوب لبنان زد. بنابراین این مجموعه مسائلی که عرض کردم موجب شد حضرت‌امام(ره) در اولین ماه رمضان بعد از انقلاب اسلامی یعنی مرداد سال 58، اقدام به اعلام آخرین جمعه ماه مبارک رمضان به‌عنوان روز قدس کردند. *حضرت امام(ره) در توضیحات مکرر خود برای روز قدس چه در سال ابتدایی و بنیانگذاری این روز و چه در سال‌های بعد، روز قدس را روز اسلام می‌نامند و تاکید می‌کنند باید در این روز در جمهوری اسلامی و جهان اسلام پرچم‌ها علیه رژیم صهیونیستی برافراشته شود و تصریح دارند همه تمام قوای خود را برای این روز مجهز کنند. ازسوی دیگر هدف و آرزوی نمازخواندن در قدس در کلام بنیانگذار کبیر انقلاب بارها تکرار شده است. چرا برای رسیدن به چنین هدفی چنین ایده‌ای مطرح شد و به‌عبارت دیگر، چرا آن زمان ایده نام‌گذاری روز قدس و تظاهرات علیه رژیم صهیونیستی درمقابل ایده‌هایی چون حمله به رژیم صهیونیستی که به‌هرحال آن زمان ازسوی برخی پیگیری و با استقبال هم مواجه می شد، ازسوی امام(ره) انتخاب شد؟ -باز باید مقداری به گذشته برگردیم؛ برای اینکه ببینیم این ایده که حضرت‌امام(ره) مطرح کردند و آنچه در آن روزها اتفاق می‌افتاد و بعد از آن اتفاق افتاده بود، چه تفاوت‌هایی داشته است. از زمانی که اشغال سرزمین فلسطین آغاز شد و صهیونیست‌ها در این منطقه مستقر شدند، درگیری‌هایی به وجود آمد. این درگیری‌ها عمدتا وجه عربی داشت. یعنی گویی یک منطقه عربی داریم، یک عامل خارجی در آن منطقه آمده و این مسئولیت عرب‌ها درقالب کشورهای مختلف مانند مصر، سوریه، اردن و دیگر کشورهای عربی است که با یک دشمن ضدعربی مقابله کنند. این یک مساله است و به‌تعبیری مساله فلسطین بیشتر یک وجهه ناسیونالیسم عربی به خود گرفته بود. مساله دیگر این بود که در جریان تحولات سیاسی که در منطقه خاورمیانه شکل گرفته بود، کشورهای عربی درحال جنگ با رژیم صهیونیستی گرایش به کشور اتحاد جماهیر شوروی پیدا کرده بودند. چون اتحاد جماهیر شوروی در رقابت‌های خود با بلوک غرب به‌رهبری آمریکا در مناطق مختلف از کشورهایی حمایت می‌کرد که به‌نوعی با آمریکا در تقابل بودند. بنابراین کشورهایی مانند مصر و سوریه که جبهه پیشتاز مبارزه با صهیونیست‌ها بودند و همچنین گروه‌های فلسطینی به‌لحاظ تسلیحاتی وابسته به کشور شوروی شدند که در آن زمان با یک مرام و مسلک سوسیالیستی و کمونیستی در جهان حاضر بود و بلوک شرق را شکل می‌داد. این وابستگی به‌خصوص میان گروه‌های فلسطینی موجب شده بود به‌لحاظ ایدئولوژیک هم بسیاری از این گروه‌های فلسطینی یا کاملا وابسته شوند یا گرایش به مرام کمونیستی پیدا کنند. یعنی از آن فرهنگ و عقاید اسلامی خود تاحدی فاصله گرفته بودند، برخی بیشتر و برخی کمتر! ولی به‌هرحال نفوذ سوسیالیستی و عقاید الحادی درخصوص آنها به چشم می‌آمد و تاحدی هم نگران‌کننده بود، یعنی این‌طور به‌نظر می‌رسید که چه‌بسا اینها به‌طور کل از اسلام و فرهنگ اسلامی کاملا دور شوند. در این چارچوب اول لازم بود تحرکی ایجاد شود برای اینکه آن فرهنگ اسلامی هم در مبارزات با صهیونیسم مجدد غالب شود، یعنی به‌جای فرهنگ ناسیونالیسم عربی، یک فرهنگ و فضای اسلامی بر مبارزات حاکم شود. دوم اینکه به‌خصوص به مبارزان با صهیونیسم این تذکر و هشدار داده شود که شما باید آرمان‌های اسلامی و فرهنگ اسلامی خود را حفظ کنید و با این چارچوب فکری به مبارزه با صهیونیسم بروید و اگر با این چارچوب جلو بروید می‌توانید به پیروزی برسید. با آن چارچوب وابستگی سیاسی و ایدئولوژیک و فرهنگی به بلوک شرق شما به‌جایی نخواهید رسید و اگر آن بلوک از بین برود -که بعدها از بین رفت- شما هم از بین خواهید رفت، یا اگر آن بلوک معامله‌ای با آمریکا کند شما هم در این چارچوب از بین خواهید رفت. به‌هرحال حضرت‌امام(ره) کاری که کردند این بود؛ انحرافی را که در مسیر مبارزه با صهیونیسم به وجود آمده بود، اصلاح کردند. امام(ره) نگفتند امروز روز فلسطین است، نگفتند امروز روز مبارزه اعراب با صهیونیست‌هاست؛ گفتند امروز روز اسلام است، به این ترتیب هم آن مسائل را اصلاح کردند و هم دایره مبارزه با رژیم صهیونیستی را وسعت بخشیدند. یعنی دایره را از چند کشور عربی و چند گروه فلسطینی به کل دنیای اسلام و کل مسلمانان گسترش دادند، چون دنیای اسلام هم باز در کشورهای خاصی است، بلکه مسلمانانی که در تمامی کشورهای دنیا هستند چون امروز روز اسلام است پس آنها هم در این ماجرا دخیل می‌شوند. اگر بخواهیم به‌صورت دقیق‌تر بگوییم، امام با انتخاب روز قدس چند عمل عمده را انجام دادند؛ ابتدا اصلاح جریان مبارزه با صهیونیسم بود که آن را از وابستگی به کشورهای فقط عربی درآوردند و آن را به دنیای اسلام ربط دادند و بعد اینکه فرهنگ و ایدئولوژی اسلامی را بر این مبارزات حاکم کردند و درنهایت اینکه یک جریان مستمر مبارزه را به‌راه انداختند که حلقه یا نخ تسبیح و محتوای اصلی آن را اسلام تشکیل می‌دهد و چون این یک حرکت اسلامی است و اسلام در طول زمان میان ملت‌ها جریان دارد، این حرکت برای همیشه زنده می‌ماند؛ یعنی تا زمانی که صهیونیسم هست و نیاز به مبارزه هست، این موتور‌ محرکه مبارزه، ناسیونالیسم عربی یا وابستگی‌های فکری سوسیالیستی نیست. آن موتور محرکه، اسلام است که همه مسلمانان را با هم در این مسیر متحد می‌کند. *با توجه به اینکه تاکید دارید این موتورمحرکه اسلام است، آیا این ظرفیت وجود ندارد که این مبارزه مستمر تبدیل به یک مبارزه جهانی و شامل همه ادیان علیه رژیم صهیونیستی شود؟ چون به‌هرحال واقع‌بینانه، ما طبیعتا با گستردگی کامل اسلام در سطح جهان مواجه نیستیم ولی ممکن است عدالت‌خواهانی بین سایر ادیان نیز وجود داشته باشند. آیا همان‌طور که رهبر انقلاب به جوانان اروپا نامه می‌نویسند و نشان می‌دهند دایره مخاطبان انقلاب اسلامی از جهان اسلام فراتر رفته، درخصوص مبارزه با رژیم صهیونیستی هم به‌صورت بالقوه چنین ظرفیتی وجود دارد؟ -به‌نظرم می‌رسد این ظرفیت بالقوه وجود دارد اما پایگاه اصلی آن جهان اسلام است و اگر جهان اسلام در این مسیر به‌صورت کامل قرار گیرد؛ اولا می‌تواند به پیروزی‌های بزرگی دست پیدا کند و ثانیا می‌تواند پیام خود را با توجه به گستره جهان اسلام به همه دنیا منتقل کند و دیگران را تحت‌تاثیر قرار دهد. بنابراین پایگاه اصلی، جهان اسلام است. مشکلی که در اینجا وجود دارد این است که متاسفانه وجود برخی حکومت‌های وابسته و نفوذ سیاسی و فرهنگی غرب و آمریکا در برخی کشورهای اسلامی، مانع از این شده که ظرفیت جهان اسلام بتواند پای‌کار این مساله بیاید. چنین اتفاقی اگر بیفتد که ان‌شاءالله خواهد افتاد، این مشکل را حل می‌کند، می‌خواهم بگویم در آن حالت چه‌بسا نیاز به‌جای دیگری هم نباشد. *منظور من این است که با این اوصاف، مبارزه با رژیم صهیونیستی صرفا یک مبارزه دینی و مذهبی است یا اینکه به‌هرحال از نظر بشری و انسانی ضرورت این مبارزه ایجاب می‌شود؟ -حتما محدود به یک مبارزه صرفا دینی نیست. این یک مبارزه حق‌طلبانه و مبتنی‌بر آرمان‌های انسانی است. کسانی از جای دیگری از دنیا با اسلحه، زور، عملیات نظامی و قتل‌عام مردم یک سرزمین، سرزمین آنها را با ادعاهای واهی اشغال کردند. ادعاهایی واهی چون اینکه این سرزمین متعلق به یهودیان است و ما هم چون یهودی هستیم از آلمان، فرانسه، انگلیس، لهستان، روسیه و از آن طرف دنیا اینجا می‌آییم و ساکنان هزاران‌ساله این سرزمین را می‌کشیم، خانه‌های آنها را تصرف می‌کنیم، آنها را آواره می‌کنیم، نه حق حیات برای آنها قائل هستیم و نه حق سکونت، حتی برنامه‌های درازمدت‌تری هم در دست داریم! مشخص است که این یک ظلم آشکار و جنایت علیه بشریت است. امروز در دنیا به‌واسطه عملکردهای خیلی‌خیلی کوچک‌تر از این، اتهامات ضدحقوق بشری و اتهامات جنایت علیه بشریت به گروه‌ها یا کشورهایی زده می‌شود. به‌عنوان مثال اتفاقی که بعد از جنگ جهانی دوم در آلمان افتاد و سران نازی را به اتهام جنایت علیه بشریت گرفتند، محاکمه و اعدام کردند؛ مگر سران نازی چه‌کار کرده بودند که صهیونیست‌ها نکردند؟! سران نازی هم به کشورهای دیگر حمله کردند و سرزمین آنها را اشغال کرده بودند، مردم آن سرزمین‌ها را کشته بودند. البته هدف‌شان هم این بود که برای همیشه در آن سرزمین‌های اشغالی بمانند ولی در جنگ‌هایی که صورت گرفت، شکست خوردند و آنها را در دادگاه نورنبرگ محاکمه کردند. مگر صهیونیست‌ها غیر از این کارها را انجام دادند؟! آنها به سرزمینی رفتند و آنجا را اشغال کردند، مردم اعم از بزرگ و کوچک را کشتند و بیرون کردند. همه جنایاتی که نازی‌ها انجام دادند صهیونیست‌ها هم انجام دادند. حتی اجازه بدهید بگویم همان هولوکاستی که نازی‌ها به‌اصطلاح علیه یهودی‌ها شکل دادند، همان هولوکاست را صهیونیست‌ها به‌مراتب سنگین‌تر و جنایتکارانه‌تر علیه مردم فلسطین انجام دادند. *این بدین معنا است که هولوکاست با آن ابعاد و وسعت که صهیونیست‌ها مدعی هستند، اتفاق افتاده است؟ -هولوکاست اتفاق افتاده است اما در ابعاد ادعایی آن جای بحث و تردید وجود دارد. طبق تحقیقاتی که حتی بین خود غربی‌ها صورت گرفته، ابعاد هولوکاست این ابعادی نیست که مطرح می‌شود، یعنی درحال حاضر صهیونیست‌ها و حامیان آنها، آن را در حد کشتار 6 میلیون نفر یهودی عنوان می‌کنند، درحالی‌که طبق برخی از تحقیقات این عدد خیلی‌خیلی کمتر است. کل یهودیان که از ابتدا از اروپا به سرزمین‌های اشغالی رفتند شاید کمتر از یک‌میلیون بود و البته به‌تدریج بیشتر شدند، یعنی اصلا جمعیت یهودیان در اروپا جمعیت خیلی زیادی نبود و برخی تشکیک می‌کنند بر اینکه اصلا 6 میلیون یهودی در اروپا بوده باشد، چه برسد به اینکه 6 میلیون کشته شده باشند. قبل از کشتارها هم جمعیت یهودی در اروپا بسیار کمتر از این میزان بوده است. *با این وصف باید حداقل 9-8 میلیون جمعیت یهودی ساکن در اروپا باشد که 6 میلیون کشته شده‌اند. یک‌میلیون رفته باشند و چندمیلیون هم مانده باشند. -بله. اصلا چنین جمعیتی در اروپا وجود نداشته است. ضمنا کشتن 6 میلیون آدم بالاخره تاسیسات خیلی زیادی می‌خواهد. با آن تعداد به‌اصطلاح کوره‌های آدم‌سوزی، وقتی برخی از محققان محاسبه می‌کنند، شاهدیم این تعداد اصلا با آن تعداد تجهیزات همخوانی ندارد. بنابراین عدد یک میزان کاملا اغراق‌شده است که برای بهره‌گیری‌ها و سوءاستفاده‌های سیاسی به‌صورت کاملا غیرواقعی بزرگ شده است. چنین عددی وجود ندارد، هرچند در اصل ماجرای هولوکاست به‌معنای اینکه دولت هیتلر تعدادی از یهودیان را در اروپا کشت، شکی نیست. این اتفاق افتاده است. در اینکه رژیم نازی آلمان، یهودی‌ها را می‌گرفت و به شیوه‌های مختلف از بین می‌برد، شکی وجود ندارد و چنین ماجرایی وجود داشته، هرچند در اینکه دلیل این اقدامات هم چه بود بحث زیاد است. ازجمله بحث‌هایی که وجود دارد این است که خود سران یهودی و صهیونیست‌ها ازجمله مشوقان هیتلر و دستگاه نازی برای این اعمال فشارها به یهودیان بودند؛ به‌دلیل اینکه یهودیان در اروپا به‌هیچ‌وجه امنیت جانی و مالی نداشته باشند و طبق نقشه‌ای که اینها برای مهاجرت یهودیان به فلسطین ریخته بودند، آنها برای حفظ جان خود ناچار شوند به فلسطین مهاجرت کنند. چون یهودیان به این سادگی راضی به مهاجرت نمی‌شدند. در کنفرانس بازل که در سال 1898 برگزار شد و در آنجا ایده کشور صهیونیستی توسط هرتسل مطرح شد، گذشته از اینکه چندجا را تعیین کردند ازجمله مکان‌ها در آمریکای‌جنوبی و آرژانتین بود. ظاهرا جایی در آفریقا را هم درنظر گرفتند و یک‌جای دیگر سرزمین فلسطین بود که به‌عنوان سرزمین آبا و اجدادی یهودیان ادعا داشتند و مطرح کردند. یکی از مشکلات‌شان این بود که یهودیانی که در اروپا بودند و آن کشورهای مختلف را وطن خود می‌دانند و به‌عنوان مثال یک فرد لهستانی، یک فرد فرانسوی و یک فرد آلمانی است که آبا و اجدادی در آن کشورهای اروپایی صدها سال ریشه داشتند را چگونه راهی یک سرزمین دیگر کنند که به‌کلی با آن کشورهای اروپایی به‌لحاظ آب‌وهوایی، جغرافیایی، اقتصادی، صنعتی، امکانات شهری و... متفاوت است. یکی از مشکلات‌شان این بود که چطور می‌توان به این فرد گفت از وطن خود به آن سرزمین بروید که می‌خواهیم یک کشور صهیونیستی و یهودی تشکیل دهیم آن‌هم با آن مخاطراتی که وجود دارد یعنی باید به آنجا برود، بجنگد و قتل‌عام کند و دیگرانی هستند که با او وارد جنگ می‌شوند. این مسائل موجب می‌شد سران صهیونیست به این نتیجه برسند که باید به‌نوعی عامل فشار روی یهودیان بگذاریم و حتما باید تحت‌فشار باشند تا از منطقه اروپا به قلب خاورمیانه مهاجرت کنند. البته این را من عرض کنم که یهودیان در اروپا قبل از این هم تحت‌فشار قرار داشتند؛ به‌دلیل اختلافات دینی و مذهبی که بین یهودیان و مسیحیان بود. مسیحیان درواقع یهودیان را عامل کشته شدن حضرت عیسی(ع) می‌دانستند و به‌هیچ‌وجه نگاه مثبتی به یهودیان نداشتند. یهودی‌ها درواقع افراد و قومی منفور در اروپا بودند. اما با این همه به‌لحاظ مسائل اقتصادی و عملکردهایی که داشتند و به‌لحاظ اینکه آنجا به‌هر ترتیب سرزمین آبا و اجدادی آنها بود، در اروپا حضور داشتند. سران صهیونیست هدف‌شان این بود که این فشارها را بر یهودیان بیشتر کنند؛ آنقدر بیشتر که یهودی‌ها احساس کنند اگر در اروپا بمانند جان‌شان به‌صورت جدی در خطر است. *پس درواقع هیتلر به کمک سران صهیونیست آمد؟ -حتما همین‌طور است. یعنی یک نظریه جدی در این زمینه وجود دارد و آن هم اینکه هیتلر عامل اجرای طرح و نقشه سران صهیونیسم بود. بعد از اینکه هیتلر کشتار یهودیان را شروع کرد و به‌خصوص اینکه تقریبا تمام اروپا را به غیر از انگلیس اشغال کرده بود و در تمامی این کشورها یهودیان بودند، در تمام این کشورها یهودیان احساس می‌کردند با حضور ارتش آلمان و دستگاه گشتاپو واقعا جان آنها در خطر است و از همان زمان سیل مهاجرت به‌سمت فلسطین آغاز شد. *آن زمان که قبل از اشغال فلسطین بود و رژیمی به آن معنا میان صهیونیست‌ها تشکیل نشده بود. این سران را برای یهودیان چه کسانی تعیین کردند؟ آیا به‌رغم حضور یهودیان در کشورهای مختلف سازماندهی‌ای بین آنها وجود داشت؟ یا اینکه حتی برای خود یهودیان هم علاوه‌بر حق سکونت، حق انتخاب سران را نیز قائل نبودند؟ -این بحث مفصلی دارد. من اگر به‌صورت کلی بخواهم بیان کنم؛ نکته اول اینکه اساسا یهودیت یک انسجام درونی در خود داشت. نکته دوم اینکه یهودی‌ها در اروپا به‌عنوان یک قوم منفور محسوب می‌شدند، چه این یهودی در آلمان، چه در فرانسه، چه در بلژیک یا لهستان بود، هر جایی که بود میان اکثریت مسیحی اینها به‌عنوان افراد و قوم منفور محسوب می‌شدند. دلایل مختلفی وجود داشت. یک دلیل این بود که عرض کردم و دلیل دیگر این بود که آنها در امور اقتصادی به‌نوعی عمل می‌کردند که مردم از آنها دل ‌خوشی نداشتند؛ به‌خصوص به‌واسطه اینکه بانک‌های بزرگی را دراختیار داشتند و به‌عنوان آدم‌های رباخوار مطرح بودند. به‌هر‌حال اینها یک قوم منفور بودند اما همبستگی درون خود داشتند. همین منفوریت، همین آزار و اذیت‌هایی که درمورد آنها در اروپا وجود داشت، موجب شد رهبران یهودی در بازل جمع شوند تا برای قوم یهود تصمیم بگیرند و اینکه چطور می‌توانند خود را از این وضعیت نجات دهند. این رهبران یهودی که می‌گوییم لزوما به این معنا نیست که ازسوی افراد یهودی انتخاب شده باشند، مثلا هرتسل یک روزنامه‌نگار برجسته سیاسی یهودی است. درواقع نیروهای برجسته یهودی یکی بانکدار، یکی سیاستمدار، یکی روزنامه‌نگار، یکی اقتصاددان، یکی فیلسوف و... کنفرانسی را در بازل سوئیس تشکیل می‌دهند تا با هم همفکری کنند به این نتیجه می‌رسند که تا وقتی که پراکنده در اروپا هستیم اینها به ما به چشم انسان‌های نجس نگاه می‌کنند و این اذیت و آزار برای ما وجود دارد. باید خودمان یک کشور شویم و دولت یهودی داشته باشیم و یک اقلیت در دل مسیحیت نباشیم. درنهایت هم به این رسیدند که به فلسطین بروند. البته به‌اعتقاد من، نقش سیاست‌های دولت انگلیس در آن زمان در این زمینه بسیار پررنگ است. آن زمان فلسطین جزء امپراتوری عثمانی بود. کل اروپا و در راس آنها انگلیس که قدرت اول نظامی دنیا در آن زمان مطرح می‌شد، به‌هر ترتیب می‌خواستند به امپراتوری عثمانی ضربه بزنند و آن را از پا درآورند کما اینکه در انتهای جنگ جهانی اول امپراتوری عثمانی را از هم پاشاندند و آن را به کشورهای مختلف تقسیم کردند. من معتقدم نقش سیاست‌های انگلیس در سوق دادن یهودیان به سمت فلسطین در امپراتوری عثمانی آن زمان یک نقش برجسته است کما اینکه وقتی قرار شد یهودیان به‌سمت فلسطین مهاجرت کنند و این مهاجرت کم‌کم شروع شد و در همین زمان جنگ جهانی اول شروع می‌شود، یعنی 1414، سه‌سال بعد از جنگ جهانی اول در 1917 لورد بالفور، وزیر امور خارجه انگلیس اعلامیه‌ای را صادر می‌کند که معروف به اعلامیه بالفور است. در آن اعلامیه تصریح می‌کند دولت انگلیس از مهاجرت یهودیان به سرزمین فلسطین حمایت می‌کند. این را کشوری بیان می‌کند که به‌قول خودش آفتاب در امپراتوری آن غروب نمی‌کرد و بزرگ‌ترین قدرت نظامی دنیا بود. امپراتوری عثمانی هم در اواخر جنگ جهانی اول درحال فروپاشی بود، بنابراین انگلیسی‌ها از ابتدا از این سیاست حمایت می‌کردند. به‌خصوص با اعلامیه بالفور حمایت بزرگ‌ترین قدرت نظامی از مهاجرت یهودیان به فلسطین را اعلام و درنهایت به شکل‌گیری رژیم صهیونیستی کمک کردند. درواقع به‌اصطلاح با یک ‌تیر دو نشان می‌زنند؛ خود را از شر یهودیان نجات می‌دهند چراکه اروپاییان (که درواقع اکثریت مسیحی بودند) و نسبت به یهودیان نگاه تنفرآمیز داشتند و آنها را از درون خود به بیرون پرتاب می‌کنند. دوم با توجه به اینکه این جمعیت یهودی کم در دل کشورهای اسلامی نیاز به حمایت آنها داشتند و انگلیس هم درصدد تضعیف امپراتوری عثمانی و کلا ملت‌های مسلمان بود، درواقع با این اقدام عامل خود را در قلب کشور‌های اسلامی می‌کارد. به‌عبارتی خود را از یهودی‌‌ها نجات داده و از سوی دیگر برای دنبال کردن سیاست‌‌های بلندمدت، عامل خود را در دل کشور‌های اسلامی، قرار داده است. بالاخره این مهاجرت وقتی صورت می‌گیرد درست است که تعداد یهودیان به نسبت ملت‌‌های منطقه و مسلمانان کم است ولی به‌دلیل اینکه از حمایت نظامی وسیع اروپایی‌‌ها به‌خصوص انگلیس و بعد‌ها آمریکا برخوردار هستند، می‌توانند ملت مسلمان فلسطین را موردهجوم قرار دهند، بزنند و بکشند و خانه‌‌های آنها را تصرف کنند. در صحنه بین‌المللی هم انگلیس و آمریکا به‌عنوان دو قدرت بزرگ و دیگر کشور‌های اروپایی همواره حامی اینها بودند. هدف نهایی این پروژه مبارزه با جهان اسلام بوده و درواقع تضعیف جهان اسلام و ایجاد یک پایگاه بزرگ نظامی، امنیتی و سیاسی در قلب جهان اسلام بود. ازاین‌رو برای دستیابی به این هدف یک‌عده آدم مهاجر مسلح شده و از طرف قدرت‌های نظامی حمایت شدند و سرزمینی را اشغال و مردم آن سرزمین را آواره کردند و کشتند و هیچ حقی هم برای آنها قائل نیستند. البته ان‌شاءالله با اتحاد اسلامی مردم مسلمان بتوانند این معضل و مشکل را حل کنند. *در برخی نقل‌‌ها از سوی دکتر ابراهیم یزدی عنوان شده که ایشان پیشنهاددهنده انتخاب روز قدس بود. به‌هرحال در آن زمان هم دکتر یزدی وزیر امورخارجه دولت موقت محسوب می‌شد. حتی نقل گلایه‌ای از ایشان هست که چرا امام اسم ایشان را ذکر نکردند. به ‌لحاظ اسناد تاریخی این ادعا تایید می‌شود و آیا در زمان حیات حضرت امام(ره) هم این ادعا مطرح بود؟ -من این مساله را کاملا حاشیه‌ای می‌دانم، یعنی به‌هرحال آقای دکتر یزدی ادعایی کرده است. من الان نه می‌توانم این ادعا را تایید کنم و نه می‌توانم تکذیب کنم. چون من در جلسه بین امام(ره) و آقای یزدی نبودم که بدانم ایشان گفت یا نگفت؛ یا اینکه امام(ره) موضعی درباره نظر آقای یزدی نگرفتند. به‌طور کلی بنای امام(ره) هم بر این نبود. البته می‌توان این گمانه را داشت که نه‌تنها در اعلام روز قدس که در خیلی از مسائل، ممکن بود اطرافیان امام(ره) نظراتی داشته باشند، پیشنهادهایی را ارائه دهند و مسائلی را مطرح کنند و درنهایت نظر امام(ره) به تصمیمی می‌رسیدند. مگر قرار بود امام(ره) به هر تصمیمی می‌رسیدند، بگویند اگر این تصمیم را گرفتم بنا به مشورت با آقایان فلانی و فلانی بود؟ بنابراین ایشان در هر مساله‌ و تصمیمی که اعلام می‌کردند باید 6-5 اسم نام می‌بردند. چه‌بسا به‌غیر از دکتر یزدی دیگرانی هم چنین پیشنهادی به امام(ره) کرده باشند ولی نگفتند من هم به امام(ره) گفته‌ام، حالا آقای دکتر یزدی این مطلب را گفتند. بحث روز قدس درواقع مطرح کردن یک روز به‌عنوان روز اسلام بود و مطرح کردن آرمان فلسطین به‌عنوان یک آرمان مهم و دارای اولویت برای جهان اسلام بود که حضرت امام(ره) آن را مطرح کردند و بازتاب‌‌ها و پیامد‌های مثبت و موثری داشت. از این ‌گونه تصمیمات امام(ره) در مقاطع مختلف بسیار گرفته بودند، مثلا درباره عزیمت ایشان به فرانسه، آقای دکتر یزدی در آنجا هم مطرح کردند که من به امام(ره) گفتم به فرانسه برویم. در اینجا نه من می‌توانم چنین ادعایی را تایید و نه تکذیب کنم. اما آیا می‌توانیم این‌طور تصور کنیم هیچ‌کس دیگری چنین پیشنهادی به امام(ره) نکرده بود؟ چه‌بسا دیگرانی هم گفته بودند این کشور نرویم و آن کشور برویم. برخی شاید گفتند مثلا فلان کشور برویم و چندنفر هم شاید گفته‌اند به فرانسه یا به اروپا برویم. امام(ره) اگر به آنجا می‌روند، بگویند من به پیشنهاد آقایان فلان و فلان اینجا آمدم؟ به‌عنوان مثال فردای آن روز تصمیم می‌گیرند پیامی را به مردم درباره ماه محرم بدهند و استفاده از ماه محرم برای اوج‌گیری تظاهرات و همان بحث شعار خون بر شمشمیر پیروز است، چه‌بسا در این زمینه هم کسانی به حضرت امام(ره) نظراتی داده باشند، پیشنهادها و مشورت‌‌هایی داده باشند. امام نمی‌گویند بنده براساس نظرات آقایان فلانی و فلانی این اطلاعیه را نوشتم. اگر چنین باشد، امام(ره) درباره هرکاری که انجام می‌دهند، یک پیوست هم به آن ارائه می‌کردند که این آدم‌‌ها به من مشورت دادند! در هیچ‌کجای دنیا چنین چیزی مرسوم نیست. در زمان حاضر دقت کنید روسای جمهور کشور‌های مختلف تصمیماتی می‌گیرند، آیا همه بیان می‌کنند بعد از جلسه مشورتی با فلان افراد این تصمیم را گرفته‌ام؟ خیر! آنها درنهایت این تصمیم را اعلام می‌کنند و آن تصمیم هم به نام آن فرد ثبت می‌شود. اگر بخواهیم از جنبه منفی قضیه هم بیان کنیم، البته غیرقابل مقایسه و تشبیه است ولی همین تصمیمی که ترامپ درباره خارج شدن از برجام گرفت. چه‌بسا چندین نفر به ترامپ در جلسات مشورتی خود مشورت و پیشنهاد و نظر دادند ولی درنهایت این ترامپ است که این تصمیم را می‌گیرد. اینکه می‌گویید آقای یزدی چنین سخنی گفتند، چیزی از ماجرا را تغییر نمی‌دهد. اگر ایشان پیشنهاد دادند، ان‌شاءالله خدا جزای خیر به ایشان بدهد. بالاخره این تصمیمی بود که امام(ره) گرفتند و کاملا تصمیم مهم و سرنوشت‌سازی بود. *یکی از بحث‌‌های قابل‌تأمل که از بعد داخلی نسبت به آرمان فلسطین وجود دارد، بحث تفکرات جریان چپ (اسلامی) در سال‌های ابتدایی پیروزی انقلاب و چرخش این جریان در سال‌ها و دهه‌‌های بعد است. به‌طور مثال در این جریان سیاسی با  امثال آقای محسن میردامادی مواجه هستیم که به‌نوعی از طراحان ایده صدور انقلاب با شکل و شمایل خاص محسوب می‌شد و رگه‌‌های آن را در خطای ابعاد حادثه حج 66 هم شاهد بودیم، بعدتر در دهه 70 نیز به‎نوعی با چرخش  یا استحاله این جریان که با اصلاح‌طلبی بروز و ظهور داشتند، روبه‌رو بودیم و اوج این چرخش را در سال 88 و در شعار «نه غزه، نه لبنان» شاهد بودیم. -البته نمی‌توان گفت آقای محسن میردامادی طراح ایده صدور انقلاب بود. ایده صدور انقلاب همراه با خود انقلاب زاده شد. *نه، منظورم ایده صدور انقلاب به‌معنای عام آن نیست، یک وجه رادیکال و خشن صرف برای صدور انقلاب قائل بودند. -بله، آنها برداشت خاصی از صدور انقلاب داشتند که برداشت نامتعارفی بود و ممکن بود این برداشت را علاوه‌بر آنها برخی دیگر هم داشته باشند؛ افرادی همانند سیدمهدی هاشمی که برداشت خاصی از صدور انقلاب داشتند و دست به کار‌هایی می‌زدند که به‌هیچ‌وجه مورد تایید نبود. چه‌بسا موجب زحماتی هم برای کشور و نظام می‌شد. آنها طیف چپ و شخصی که نام بردید (میردامادی)، ایده‌‌های افراطی در این زمینه داشتند. من یک عرض کلی در اینجا دارم و آن اینکه آدم‌‌ها به‌صورت کلی دو نوع هستند؛ آدم‌‌هایی که در مسیر مبارزه دارای صبر، تحمل، پشتکار و پایمردی هستند و آدم‌‌هایی که دارای این خصوصیات نیستند. یعنی وقتی مبارزه شروع می‌شود جمعی وارد مبارزه می‌شوند. شما این مبارزه را همین مبارزه با رژیم صهیونیستی و صهیونیسم در نظر بگیرید. یک جمعی وارد این مبارزه می‌شوند. برخی این انتظار را دارند به‌محض اینکه وارد شدید و قدری کار کردید، به هدف برسیم. ولی اگر طول کشید اینها دوام ندارند. به‌تدریج برخی از صف مبارزه خارج می‌شوند. فرض کنید می‌خواهید بالای یک کوه بروید. کوهنوردی یک ورزش جذاب است. ممکن است به‌عنوان مثال صدنفر بگویند ما می‌آییم و دماوند را فتح می‌کنیم. یک هیجان و شور و شوقی وجود دارد ولی می‌خواهیم از کوه بالا برویم و این کار سختی است. شما خواهید دید همه این صدنفر به قله نخواهند رسید. عد‌ه‌ای اوایل راه یا اواسط راه بازمی‌مانند، خسته می‌شوند و احساس می‌کنند توان این مسیر را ندارند. حتی ممکن است احساس ‌کنند ایده رفتن به دماوند و رسیدن به قله ناممکن است. برخی ممکن است بعد از مدتی بگویند این چه‌ اید‌ه‌ای بود که گفتیم به دماوند برویم؟ در اصل ایده شک می‌کنند و همان کسانی که می‌گفتند این ایده خوبی بود، بعد از مدتی خسته می‌شوند و عرق می‌ریزند و نفس کم می‌آورند؛ اصل ایده را زیر سوال می‌برند و می‌گویند چه‌ ایده بدی بود، همین‌جا می‌نشستیم، چه کاری است تا دماوند برویم! ماجرا‌های مختلف همین است. در اصل نهضت حضرت امام(ره) دقت کنید. حضرت امام(ره) سال 41 مسیر مبارزاتی خود را شروع می‌کنند، سال 42 و 43 اتفاقاتی رخ می‌دهد. در طول سال‌‌های بعد آیا همه آنهایی که در سال 41 یا 42 از ایده امام حمایت می‌کردند، مثلا در سال 45 هم از ایشان حمایت می‌کردند؟ خیر، همه نبودند. برخی کنار رفته بودند. برخی به این ایده رسیده بودند که امام(ره) دارد یک مسیر ناممکن را طی می‌کند و اصلا امکان‌پذیر نیست چنین اتفاقی رخ دهد که مثلا رژیم پهلوی با این حمایت صددرصدی ابرقدرت آمریکا برکنار شود؛ نمی‌دانستند. برخی به این نتیجه رسیده بودند و بنابراین مبارزه را ترک کردند. البته امام(ره) پایمردی نشان دادند، جلو آمدند و بعد به‌تدریج از حمایت گسترده مردمی در سال 56 برخوردار شدند که البته این حمایت پیش از این هم بود و در آن سال به ظهور رسید و درنهایت انقلاب به ثمر رسید. در ماجرای رژیم صهیونیستی هم همین است. درحال‌حاضر برخی از کسانی که در ابتدای مبارزه و انقلاب شاید صددرصد پایبند به این بودند و می‌گفتند باید با رژیم صهیونیستی جنگید و آن را از بین برد، اگر درحال‌حاضر شما از آنها سوال کنید، می‌گویند اصلا این ایده غیرممکن است؛ شما دنبال یک امر غیرممکن می‌روید و هزینه هم پرداخت می‌کنید و درنهایت به نتیجه هم نمی‌رسید! همان حرف‌‌هایی که سال 45 و حتی 50 در اوج قدرت رژیم پهلوی به امام(ره) می‌گفتند، درحال‌حاضر هم عد‌ه‌ای به رهبری و نظام جمهوری اسلامی می‌گویند که شما دنبال ایده ناممکن راه افتاده‌اید، مدعی هستند مگر می‌شود؛ رژیم صهیونیستی خودش توان نظامی نسبتا بالایی دارد و از حمایت آمریکا و اروپا برخوردار است، شما می‌گویید این رژیم نامشروع است و باید برچیده شود؟! اصلا چنین چیزی ممکن است؟! اینها به این ایده رسیده‌اند! کمااینکه در امور دیگر به‌ ایده‌‌هایی رسیده‌اند که ‌ایده‌‌های مناسبی نیست. مثلا درحال‌حاضر درمورد استقلال می‌گویند چیزی که درباره استقلال می‌گویید، دست‌نیافتنی و نامتعارف است! ازاین‌رو مدعی هستند باید این ایده را کنار بگذارید و در جامعه جهانی باید هضم و حل شوید و به همان مسیری بروید که همه می‌روند و حالا آمریکا اگر کدخدا و رئیس و ابرقدرت دنیاست، شما برای چه با این قدرت درمی‌افتید و نمی‌توانید آن را عقب بزنید و بی‌خود هزینه می‌کنید. بی‌خود تلاش می‌کنید! اصل ایده را زیر سوال می‌برند و می‌گویند این کار نشدنی است. شما بروید یکی از کسانی شوید که با آمریکا همراه می‌شوید؛ به صهیونیست‌‌ها کاری نداشته باشید، اگر جنایت کردند، خب کردند، برای جهان اسلام خطر هستند، بالاخره باید تحمل کرد و با آنها ساخت! باید با آمریکا ساخت! درمقابل ایده‌‌های سلطه‌طلبانه آنها نباید مقاومت کرد، حداکثر کاری که می‌توانیم بکنیم این است که باید آزار و اذیت آنها را کم کنیم، اینها ایده‌‌هایی است که بدان رسیده‌اند و این ماجرای کلی آن استحاله فکری است که در برخی افراد و طیف‌‌های سیاسی به وجود آمده است، امید خود را از دست داده‌اند، ناامید شده‌اند و احساس ضعف می‌کنند. بنابراین می‌گویند باید دست از این جور حرکات کشید. به‌هرحال ایده امام این بود و ایده رهبری هم این است که می‌شود کار‌های بزرگ را با آحاد، هماهنگی و بهره‌گیری از توان دنیای اسلام انجام داد و رسیدن به آن نقطه هم امکان‌پذیر است. ممکن است مشکل باشد، اما امکان‌پذیر است و نباید امید را از دست داد. *اشاره کردید این طیف (جریان چپ) نگرش خاصی از ایده صدور انقلاب داشتند، اگر بخواهیم قدری مصداقی و تاریخی‌تر بحث کنیم، این نگرش خاص چه بود و بروز و ظهور آن شامل چه مصادیقی می‌شد؟ -خیلی تندروانه بود. شاخص این‌گونه افراد سیدمهدی هاشمی بود. او اولا در این که خودش چقدر در بنیان‌های اعتقادی اسلامی مستحکم بود، جای شک و تردید وجود دارد ولی در موقعیتی که قرار گرفته بود، او بیشتر این هدف را داشت که با پیوند خوردن با برخی از این حرکات مسلحانه‌ای که در برخی کشور‌های اطراف وجود داشت، ایده صدور انقلاب را اجرایی کند. درحالی‌که دیدگاه امام و به اصطلاح مقامات اصیل انقلابی این نبود. آنها انقلاب را یک طرز تفکر و نوع نگرش به حساب می‌آوردند و بیشتر بحث صدور انقلاب، بحث نرم‌افزاری بود تا سخت‌افزاری. بحث آگاهی بود. یعنی آگاه شدن و بیدار شدن ملت‌‌ها، پی بردن آنها به قدرت خودشان، پی بردن به ذات ظالمانه و سلطه‌طلبانه کشور‌هایی همچون آمریکا و انگلیس و رژیم صهیونیستی، آگاه شدن ملت‌‌ها به خطر رژیم صهیونیستی بود. باز مثال تاریخی‌اش را در کشور خودمان بزنیم؛ برخی گروه‌‌ها بودند که برای مبارزه با رژیم پهلوی ایده‌‌های مسلحانه را پیش می‌بردند، ازجمله برجسته‌ترین آنها سازمان مجاهدین خلق یا سازمان چریک‌‌های فدایی خلق بودند. حتی بخش‌‌هایی از هیات‌‌های موتلفه اسلامی بودند که بحث‌‌های مسلحانه را پیش می‌بردند. *موتلفه یا فداییان؟ طیف شهید اسلامی‌‌ها درواقع؟ -بله، بخش‌‌هایی از موتلفه هم اعتقاد به این‌جور قضایا داشتند. به‌هرحال ترور حسن‌علی منصور توسط آنها صورت می‌گیرد. ببینید امام هیچ‌گاه از این‌گونه جریان‌های مسلحانه حمایت نکردند. *حتی اقدامات موتلفه را هم حمایت نکردند؟ -حتی موتلفه را حمایت نکردند. اعلام حمایت از این نوع عملکرد‌ها و فعالیت‌‌ها امام(ره) نداشتند. وقتی سازمان مجاهدین خلق نمایندگان خود را نزد امام(ره) می‌فرستند و می‌گویند از ما حمایت کنید و امام(ره) البته از آنها توضیح می‌خواهند که‌ ایده و مرام و مسلک خود را بگویید و آنها هم توضیح می‌دهند. امام(ره) در جواب آنها گذشته از انحرافاتی که در افکار و ایده‌‌های آنها می‌بینند، همان‌موقع که حدود سال 47 یا 48 است، به آنها می‌گویند حرکات مسلحانه به هیچ‌جا نمی‌رسد و مردم باید آگاه شوند. اگر مردم آگاه شدند، قیام می‌کنند و اگر مردم آگاه نشدند، با این عملیات‌‌های چریکی به جایی نمی‌رسند. اینها (سازمان مجاهدین خلق و چریک‌‌های فدایی خلق و دیگر گروه‌های مسلحانه) الگوی خود را معمولا از ایده‌‌های چپ مارکسیستی می‌گرفتند؛ ایده خود را از چگوارا یا جنبش پارتیزانی در کشور‌های آمریکای جنوبی و یا انقلاب کوبا می‌گرفتند که افرادی همانند فیدل کاسترو و ارنستو چگوارا پیدا می‌شوند و به کوه‌‌ها می‌روند و انقلاب می‌کنند؛ یا از برخی کشور‌های آفریقایی تحت‌تاثیر تفکرات چپ مارکسیستی گروه‌‌های مسلح شکل گرفته بود، ایده می‌گرفتند و در ایران هم یک سازمان را تشکیل می‌دادند، خانه‌‌های تیمی داشتند، سلاح جمع می‌کردند و در برخی جا‌ها انفجاری صورت می‌دادند و یا کسی را ترور می‌کردند. امام(ره) به آنها می‌گویند این ایده به انقلاب منتهی نخواهد شد، حداقل در ایران این ماجرا جواب نمی‌دهد و دنبال این نروید. پس امام(ره) از ابتدا تعالی و رشد فکری برای جامعه را اصل می‌دانستند. این رشد آگاهی‌‌ها را مدنظر داشتند. انقلاب اسلامی در ایران به‌واسطه همین رشد آگاهی‌‌ها صورت گرفت، به‌واسطه فعالیت‌‌های چریکی و پارتیزانی و ترور و... نبود. مردم آگاه شدند و انقلاب کردند. همین ایده را امام(ره) تحت‌عنوان صدور انقلاب درنظر داشتند. یعنی امام(ره) می‌گفتند با گروه‌‌های مسلح نمی‌توانید به جایی برسید. اگر بخواهید رژیم‌‌های اسلامی و ضدآمریکایی و ضدسلطه و ضددشمنان اسلام در منطقه شکل بگیرد، ملت‌‌ها را آگاه کنید. اگر ملت‌‌ها آگاه شدند، خودشان انقلاب می‌کنند، نظام‌‌ها و رژیم‌‌هایی را سرکار می‌آورند که متناسب با منافع ملی خودشان و متناسب با ارزش‌‌های اسلامی باشد. اما برخی چنین چیزی را موردتوجه قرار نمی‌دادند، مثلا همین سیدمهدی هاشمی فکر می‌کرد با تجهیز برخی گروه‌‌ها می‌تواند کار‌هایی انجام دهد. اتفاقا چون این عملکرد‌های وی مورد انتقاد جدی نیرو‌های اصلی انقلاب بود، او را از سپاه کنار گذاشتند و واحد نهضت‌‌های آزادی‌بخش در سپاه اصلا منحل شد. این به‌واسطه این بود که حضرت امام(ره) و نیرو‌های اصیل انقلابی این‌جور کار‌ها را قبول نداشتند و به اصطلاح مفید نمی‌دانستند. هم واحد نهضت‌‌ها تعطیل شد و هم سیدمهدی از سپاه اخراج شد. البته بعدا هم که در فضای فکری خود دست به کار‌هایی زد و موجب قتل‌‌ها و جنایت‌‌هایی در داخل کشور شده بود، دستگیر و محاکمه و اعدام شد. به‌هرحال در آن زمان کم‌وبیش کسانی بودند که در همین حوزه فکری سیدمهدی هاشمی فکر می‌کردند و به اصطلاح آتش‌شان خیلی تند بود؛ اتفاقا این‌جور آدم‌‌ها در مراحل بعدی دچار استحاله فکری شدند و اساسا بحث مبارزه با سلطه آمریکا را کنار گذاشتند. به‌عبارتی از آن آتش تند آنچنانی، به این سمت چرخیدند که می‌گویند ما چار‌ه‌ای جز سازش با آمریکا نداریم و امروز در این مسیر سیر می‌کنند. اما آنهایی که بحث رشد و آگاهی را در ملت‌‌ها دنبال می‌کردند، امروز هم در آن مسیر پیش می‌روند. البته باید توجه داشت حمایت از ملت‌‌ها دربرابر متجاوزان بحث دیگری است. به‌عنوان مثال حمایت از ملت لبنان دربرابر متجاوزان صهیونیستی، حمایت از ملت فلسطین دربرابر جنایتکاران رژیم صهیونیستی و... این بحث از یک نهضت آزادی‌بخش یا یک گروه سیاسی نیست بلکه بحث از حمایت از یک ملت است، بحث از مقاومت دربرابر صهیونیسم است. این ماجرای دیگری است و با آن نمی‌توان مقایسه کرد. بحث آنها گروه‌‌های سیاسی کوچکی بود که در جا‌های مختلفی وجود داشتند ولی این بحث یک ملت و بحث مقابله با صهیونیسم است. *با این وصف، به نظر شما آن زمان امثال آقایان میردامادی و شکوری‌راد که به طیف تندروی بعثه اواسط دهه 60 معروف بودند هم متاثر از سیدمهدی هاشمی محسوب می‌شدند؟ -نه، من این را نمی‌توانم بگویم. دو نکته را باید درنظر داشت؛ اول اینکه جریان چپ همان‌طور که اشاره داشتید، یک طیف هستند، همه مثل هم نیستند و مانند هم فکر نمی‌کنند. نکته بعدی اینکه یک نحله فکری بود که به‌عنوان مثال سیدمهدی هاشمی هم جزء آنها محسوب می‌شد و معتقد به روش‌‌ها و اقدامات تندروانه بود و ممکن است دیگرانی هم این روش‌‌ها را می‌پسندیدند. اینکه بگوییم آیا آنها تحت‌تاثیر سیدمهدی بودند، نه واقعا چنین چیزی را نمی‌توان گفت، اما اینکه بگویید اشتراکات فکری با آن روش‌‌های سیدمهدی داشتند، درست است؛ اشتراکاتی داشتند. شاید کسی ادعا کند حتی سیدمهدی تحت‌تاثیر آنها بود. من نه می‌گویم این تحت‌تاثیر آنها بود و نه آنها تحت‌تاثیر سیدمهدی بودند. آنها در یک نحله فکری بودند. کسانی بودند که این‌چنین تندروانه فکر می‌کردند و گمان می‌کردند که می‌توان این‌گونه انقلاب را گسترش داد و تحولاتی در منطقه ایجاد کرد. اینها یک نحله فکری بودند. الان نمی‌خواهم اسم بیاوریم که چه کسانی بودند. شما می‌دانید در یک نحله فکری هم شدت و ضعف وجود دارد. کسی ممکن است اقدامات تندتری را بپسندد و کسی ممکن است اقدامات کندتری را بپسندد و نمی‌خواهم بگویم همه طیف چپ این‌طور بودند، همه آنها واقعا این‌طور نبودند. طیف چپ که می‌گوییم عمدتا شامل کسانی می‌شد که بعد‌‌ها روحانیون مبارز را تشکیل دادند، نیرو‌های سیاسی هم که مرتبط با روحانیون مبارز بودند جزء همین طیف چپ در آن زمان محسوب می‌شدند، تعدادی هم دانشجویان پیرو خط امام(ره) بودند که در همان ابتدای انقلاب سفارت آمریکا را تسخیر کردند و موردتایید امام(ره) هم قرار گرفتند. اینها در طول زمان تفکرات‌شان یکسان باقی نمانده است. نه اینها که دیگران هم به همین ترتیب هستند، چون بالاخره انسان هستند و انسان می‌تواند متغیرالاحوال باشد. حالا برخی ثابت‌قدم و دارای ثبات فکری هستند و برخی چنین نیستند و در طول زمان تغییر می‌کنند. منظورم از این تغییر، تغییر موضع دادن است وگرنه تکامل و رشد فکری که خوب است ولی برخی می‌بینیم به‌عنوان مثال در مسیر A هستند و بعد در طول زمان مسیر آنها A منفی می‌شود و درست مقابل مسیر قبلی پیش می‌روند. برخی در مسیر الف جلو می‌روند و در طول زمان مسیر آنها مثبت الف می‌شود و در همان مسیر ارتقا می‌یابند. این طیف افراد هم به همین ترتیب هستند. آنچه بدیهی است اینکه تا آنجا که شواهد و قرائن نشان می‌دهد امام(ره) با حرکت‌‌های مسلحانه به‌معنای تجهیز و تسلیح گروه‌‌های کوچک سیاسی و نظامی موافق نبودند. اما امام(ره) از حرکت ملت‌‌ها در مسیر استقلال و مبارزه با نیرو‌های سلطه‌گر ازجمله آمریکا به‌عنوان بزرگ‌ترین نیروی سلطه‌گر و به تعبیر خود امام(ره) شیطان بزرگ حمایت می‌کردند. یعنی اگر قرار بود مثلا از ملت یمن برای مبارزه با آمریکا حمایت کنیم، امام(ره) حمایت می‌کردند. از ملت افغانستان برای مبارزه با اشغالگران شوروی حمایت کنیم، امام(ره) حمایت می‌کردند. از ملت عراق برای مبارزه با رژیم صدام، از ملت‌‌های منطقه برای مبارزه با سلطه آمریکا، حمایت می‌کردند. این حمایت چگونه بود؟ یعنی ما به ملت عربستان اسلحه بدهیم که با رژیم آل‌سعود بجنگد؟ نه، چنین چیزی نیست و امام(ره) چنین کاری را حمایت نمی‌کردند. آیا از ایده‌‌های استقلال‌طلبانه و مبارزه‌جویانه با سلطه آمریکا در میان ملت‌‌های منطقه حمایت کنیم؟ بله، به نظر من امام(ره) از این ایده حمایت می‌کردند. همان‌طور که بیان کردم، در برخی جا‌ها قضیه فرق می‌کند، یعنی مثلا در لبنان بحث این نبود که از یک گروه سیاسی کوچک حمایت کنیم. درواقع در لبنان بحث مبارزه با صهیونیسم بود، هرچند در آن زمینه هم وقتی از طرف ایران یک تعداد نیروی نظامی به لبنان رفت، امام(ره) دستور بازگشت آنها را دادند و این‌طور مطرح کردند که ما ابتدا باید جنگ خود با رژیم بعثی را به سرانجام برسانیم و بعد بحث جنگ با لبنان انجام شود که شعار راه قدس از کربلا می‌گذرد، درواقع استنباطی بود که از ایده حضرت امام(ره) گرفته شده بود. *مبارزه با رژیــــم صهیـــونیستی یـا حداقل دفــــاع از فلســـطین در بیــــن روشنفکران دنیا دیده می‌شود و درواقع یک ژست روشنفکری محسوب می‌شود، ولی در ایران برعکس است و عد‌ه‌ای را داریم که با ژست روشنفکری با آرمان دفاع از فلسطین مخالفت می‌کنند. این ژست و تفاوت برداشت از چه چیزی ناشی می‌شود؟ -البته این را باید از خودشان پرسید که چرا شما از موجودیت اسرائیل دفاع می‌کنید؟!  این را باید خودشان توضیح دهند که چرا دفاع می‌کنند. شاید همان‌طور که عرض کردم، برخی به این نتیجه رسیده‌اند که نابودی رژیم صهیونیستی غیرممکن است و بنابراین برای ما راهی جز سازش با آن وجود ندارد و کم‌کم در این مسیر به انداز‌ه‌ای پیش رفتند که حالا اصلا مدافع موجودیت اسرائیل شده‌اند! یک زمانی است که برای یک فرد موجودیت کشوری علی‌السویه است و تفاوتی ندارد که باشد یا نباشد. ولی زمانی هم هست چون فرد در این مسیر پیش می‌رود و استدلال می‌آورد، به‌تدریج به نقطه‌ای می‌رسد که می‌گوید اسرائیل باید باشد و مدافع رژیم صهیونیستی می‌شود و طرز تفکر او همانند صهیونیست‌‌ها می‌شود! به این معنی که اگر آنها (صهیونیست‌‌ها و مدافعان‌شان) می‌گویند فلسطینی‌‌ها تروریست‌ هستند، این هم می‌گوید آنها تروریست هستند! یعنی این‌همه جنایات رژیم صهیونیستی را در گذشته و در زمان حاضر از یاد می‌برد و دفاع مشروع ملت فلسطین یا ملت لبنان از خود را تحت‌عنوان عملیات تروریستی یاد می‌کند! من نمی‌خواهم انگیزه‌خوانی کنم، انگیزه واقعا در قلب و روح آنهاست و ما نمی‌دانیم آنهایی که از عدم‌مبارزه با رژیم صهیونیستی و صهیونیسم حرف می‌زنند، چرا چنین حرف باطلی را می‌زنند تا آنجا که تبدیل به مدافع رژیم صهیونیستی شده‌اند! آنچه بدیهی است این است که راه اشتباهی را طی می‌کنند و باید به وقایع تاریخی توجه داشته باشند، باید به ذات و ماهیت این رژیم پی برد. ماهیت رژیم صهیونیستی نمودی از صهیونیسم جهانی است و ما بیشتر از آنکه این رژیم را بشناسیم و به زوایای وجودی آن پی ببریم، باید صهیونیسم جهانی را موردمطالعه قرار دهیم و ابعاد وجودی آن را درک کنیم، طرح‌‌ها و نقشه‌‌های آن را برای دنیای امروز و پی‌ریزی دنیای آینده بفهمیم و بعد رژیم صهیونیستی را به‌عنوان نمونه و نمود از این صهیونیسم جهانی موردمطالعه قرار دهیم و راجع‌به آن موضع‌گیری کنیم. اگر واقعا صهیونیسم جهانی چیز خوبی است، روش‌‌های خوبی دارد و دنیای خوبی را برای ما رقم خواهد زد؛ پس طبیعتا رژیم صهیونیستی هم چیز خوبی است، نباید با آن جنگید و آن را از بین برد! اما اگر صهیونیسم جهانی چیز خوبی نیست و دنیایی که او طرح‌ریزی می‌کند تا به وجود آید، دنیای خوبی از نظر ما نیست پس حتما رژیم صهیونیستی هم چیز خوبی نیست و باید با آن مبارزه کرد. به‌خصوص اینکه ما بالاخره عملکرد‌های رژیم صهیونیستی را در طول حدود 100 سال گذشته شاهدیم؛ یعنی از ابتدای مهاجرت صهیونیست‌‌ها به فلسطین و اشغال این سرزمین که از اوایل قرن بیستم شروع شد تا حال حاضر که تقریبا نیمه این صد سال دولت صهیونیستی شکل می‌گیرد ولی جنایات‌شان از همان زمان که کم‌کم و به‌تدریج وارد فلسطین می‌شوند، آغاز می‌شود، گروه‌‌های تروریستی‌ آنها شکل می‌گیرد و حمله به فلسطینی‌‌ها آغاز می‌شود تا اینکه به 1948 می‌رسند و اعلام دولت می‌کنند و جنایات آنها گسترده می‌شود؛ در طول این صد سال با جنایات مختلفی از سوی صهیونیست‌‌ها مواجه بوده‌ایم و صهیونیست‌‌ها کارنامه سیاهی از خود به جا گذاشته‌اند؛ این تاریخی است که نمی‌توان انکار کرد. اگر این کارنامه روشن، انسان‌دوستانه و مطابق با موازین حقوق بشری است پس رژیم صهیونیستی خوب است و نباید با آن مبارزه کرد. اما اگر این کارنامه مملو از جنایت، تبهکاری، زورگویی و ستم به دیگران است؛ این کارنامه را که نمی‌توان از پیش چشم‌مان کنار بگذاریم. ماهیت رژیم کنونی رژیم صهیونیستی هم تفاوتی با آن زمان قبل نکرده و چه‌بسا بدتر، وحشی‌تر و خطرناک‌تر شده است. پس باید با این رژیم مخالف بود و تمام تلاش خود را باید بکنیم که با چنین رژیم خطرناکی که دیگر با حمایت آمریکا و غرب به سلاح‌‌های اتمی هم مسلح شده، در حد توان مبارزه کنیم و هیچ‌گاه هم نباید ناامید شد از اینکه چرا تاکنون این رژیم از بین نرفته است. رژیم صهیونیستی از بین رفتنی است و ان‌شاءالله از بین خواهد رفت. *درمقابل طرح صلح ادعایی ترامپ برای رژیم صهیونیستی و فلسطین یا همان طرح موسوم به معامله قرن، رهبری بر یک پیشنهاد راهبردی تاکید کردند. مبنی‌بر اینکه سرنوشت فلسطینی‌‌ها مانند ساکنان هر سرزمین دیگری باید به دست خودشان تعیین شود و بر این اساس پیشنهاد برگزاری همه‌پرسی در فلسطین با حضور همه فلسطینیان اعم از اقوام و مذاهب گوناگون همچون مسلمان، مسیحی و یهودی را مطرح کردند. البته پیش از این نیز از سوی ایشان این ایده مطرح شده بود. این ایده چرا به‌عنوان تنها ایده راهبردی برتر و عملیاتی باید موردتوجه قرار گیرد؟ -این ایده درواقع دموکراتیک‌ترین اید‌ه‌ای است که می‌توان مطرح کرد. درواقع ساکنان اصلی و واقعی سرزمین فلسطین اعم از مسلمان، یهودی و مسیحی درباره نوع حکومت خود تصمیم بگیرند. آنهایی که ساکنان اصلی هستند و ریشه در منطقه دارند، تصمیم بگیرند. مگر آمریکا و کشور‌های غربی خودشان را مدافع اصول دموکراتیک نمی‌دانند؟ این ایده هم کاملا دموکراتیک است. اگر در قالب این ایده و رای‌گیری‌ای که به‌عمل می‌آید، یک دولت یهودی بر سر کار آمد، قطعا نظام جمهوری اسلامی آن را به رسمیت خواهد شناخت. یا اگر یک دولت مسیحی و یا یک دولت اسلامی روی کار آمد، همین‌طور است و همه دنیا باید دولت برآمده از رای‌گیری واقعی ساکنان اصلی سرزمین فلسطین را به رسمیت بشناسند. بنابراین مدعیان دموکراسی همین ایده را اجرایی کنند ولی آنها قائل به این قضیه نیستند. آنها می‌گویند فلسطینی‌‌ها اصلا حق حیات در این سرزمین را ندارند! کمااینکه شاهد هستید درحال‌حاضر صهیونیست‌‌ها هر روز در حال تخریب خانه‌‌های فلسطینی‌‌ها هستند و به بهانه‌‌های مختلف این کار را انجام می‌دهند، علی‌رغم اینکه طبق قطعنامه‌‌های شورای امنیت و سازمان ملل ساختن شهرک‌‌های جدید ممنوع است، باز همین‌طور شهرک‌سازی خود را ادامه می‌دهند. اینها مسائلی است که نشان می‌دهد اینها قائل به این حرف‌‌ها نیستند و زبان صهیونیست‌ها، زبان زور است و از همان ابتدا که وارد فلسطین شده‌اند، با زبان زور وارد شده‌ و کار خود را پیش برده‌اند.  *شبهه‌ای که توسط برخی مطرح می‌شود این است که مبارزه با رژیم صهیونیستی و به رسمیت نشناختن رژیم اشغالگر قدس به‌عنوان اسرائیل چه ثمراتی در طول زمان داشته است و به‌هر ترتیب دولت اشغالگر قدس به‌رغم همه جنایات همچنان بر سر کار است. اینکه ما به‌ویژه هر سال و در یک روز مشخص (روز قدس) به دفاع از ملت فلسطین اقدام کنیم، چه ثمراتی را تاکنون در مسیر مبارزه با رژیم صهیونیستی رقم‌ زده است؟ -این تحولات اخیر را بعد از انقلاب اسلامی ایران نباید نادیده گرفت. با مطرح شدن روز قدس به‌عنوان روز اسلام، هر سال آرمان فلسطین تازه می‌شود و هر سال در دنیا این مساله مطرح می‌شود که راهپیمایی علیه رژیم اشغالگر قدس صورت خواهد گرفت. در کشور‌های مختلف، نزدیک به نیمی از کشور‌های دنیا حداقل این تظاهرات و مراسم را برگزار می‌کنند و ایده مبارزه با صهیونیسم مطرح می‌شود. در طول سال‌‌های گذشته توان مقابله ملت فلسطین و ملت لبنان با صهیونیست‌‌ها به‌صورت چشمگیری افزایش یافته است. به‌صورتی‎که امروز این صهیونیست‌‌ها هستند که برای دفاع از خود در بخش‌‌هایی از مرز خود با لبنان دیوار‌های بتنی به ارتفاع 6-5 متر کشیده‌اند. این نشان‌دهنده ترس آنها از نیرو‌های مقاومت حزب‌الله و مردم لبنان است. زمانی بود آنها هر زمانی اراده می‌کردند، با ادوات نظامی راه می‌افتادند و تا بیروت هم پیش می‌رفتند بدون اینکه نیروی مقاومت جدی دربرابر آنها باشد! کمااینکه در سال 1982 این اتفاق افتاد؛ صهیونیست‌‌ها اردوگاه‌‌های فلسطینی در لبنان و در صبرا و شتیلا را قتل‌عام کردند. با خیال راحت و بدون مزاحمتی از سوی دیگران این کار را انجام دادند ولی امروز کار به جایی رسیده که آنها از ترس نفوذ نیرو‌های مبارز لبنانی به درون خاک رژیم صهیونیستی، دیوار بتونی 6-5 متری می‌کشند. ببینید چقدر ماجرا عوض شده است؛ این از همان ایده حضرت امام(ره) نشأت می‌گیرد. این قوت و قدرتی را که در جبهه مقاومت اسلامی دربرابر صهیونیسم ایجاد شده، یک زمانی کسانی حتی در خواب هم نمی‌دیدند. این قوت و قدرتی است که از ایده اسلامی روز قدس نشأت می‌گیرد. روز قدس به‎معنای زنده ‌نگه‌داشتن مبارزه با صهیونیسم است؛ این می‌تواند در جهان اسلام باشد و می‌تواند فرای جهان اسلام گسترش یابد و به تمام کسانی که آزاداندیش و آزادی‎خواه و ظلم‎ستیز هستند، سرایت یابد. این ایده به‎هرحال مثل کلمه طیبه است که ریشه آن محکم در زمین است و شاخ و برگ آن درحال رشد و گسترش است. اینکه آنها هم علیه روز قدس خیلی تبلیغات می‌کنند، یعنی با نزدیک شدن به روز قدس، تمام دستگاه‌‌های تبلیغاتی و سیاسی دنیای غرب، صهیونیسم و خود رژیم صهیونیستی به تکاپو می‌افتند؛ برای اینکه‌ ایده روز قدس را به انحای مختلف؛ از طریق استدلال یا از طریق استهزا، موردهجوم قرار دهند. این دقیقا به‌خاطر این است که از این ایده بسیار می‌ترسند. اگر این ایده، یک ایده ناکارآمد و بی‌ارزش بود، این همه برای حمله به آن سرمایه‌گذاری نمی‌کردند. پس اگر می‌بینید این ایده مورد حمله جدی واقع می‌شود، معلوم است که از این ایده می‌ترسند و می‌خواهند به‌هرترتیب ممکن این ایده را نابود کنند که البته تاکنون نتوانسته‎اند و نخواهند توانست. به‌هرحال این ایده در طول این سال‌‌ها موجب شده آرمان فلسطین زنده باشد، اشغالگری و جنایتکاری رژیم صهیونیستی همیشه در پیش چشم مردم حاضر باشد. نفرت از رژیم صهیونیستی و صهیونیسم در بین ملت‌‌های اسلامی جاری باشد و یاد فلسطین در خاطره‌‌ها زنده بماند و در طول زمان هم جلو برود. آنها می‌خواهند با دفن کردن ایده روز قدس درواقع جلوی جاری شدن و سرایت این ایده به نسل‌‌های بعدی را بگیرند. ببینید امام(ره) سال 58 روز قدس را مطرح کردند. از آن زمان حدود 41 سال گذشته است. اگر این ایده مطرح نشده بود، چه‌بسا نسل‌‌های بعد از سال 58 به‌تدریج ایده و آرمان فلسطین را از یاد می‌بردند ولی با ایده روز قدس این آرمان و این ایده هر سال نو می‌شود. کودک دوساله، پنج‌ساله، 10 ساله، نوجوان 15 ساله، جوان 25 ساله که بعد از آن ماجرا‌ها به دنیا آمده‌اند یا در این تظاهرات شرکت می‌کنند یا به‌هرحال از هر طریقی مطلع می‌شوند از اینکه روزی به نام روز قدس وجود دارد و این روز به‌معنای مبارزه با صهیونیسم است. این چقدر طرح هوشمندانه‌ای بود که امام(ره) ریخته است و این ایده در نسل‌‌ها جاری می‌شود و همین‌طور به پیش می‌رود. بنابراین یک کار بزرگی است که امام(ره) انجام داده بودند و به نظر من ثمرات زیادی داشته است. حالا ممکن است برخی بگویند ما مرگ بر اسرائیل گفتیم مگر اسرائیل از بین رفت؟! ظاهر وجودی اسرائیل الان هست، اما اگر نگفته بودیم، چه اتفاقی افتاده بود؟ باید به این فکر کرد که اگر مبارزه نکرده بودیم و این روح مبارزه در ملت‌‌های منطقه مرتب مورد یادآوری قرار نمی‌گرفت، چه اتفاقی می‌افتاد؟ اینها به‌هرحال جزء برکات این ماجراست و البته باید به قوت و قدرت جبهه اسلامی دربرابر صهیونیسم توجه داشت. همان‌طور که بیان کردم روزی رژیم صهیونیستی می‌آمد داخل لبنان اما درحال‌حاضر این رژیم نگران حملات نیرو‌های لبنانی به خود است و نگران است که با سلاح‌‌های مختلف مورد هجمه قرار نگیرد. از این نظر رژیم صهیونیستی واقعا نگران است. به‌هرحال ایده امام(ره) آن کار بزرگی بود که انجام شده و جلو آمده و این خط مبارزه با رژیم صهیونیستی را همیشه پررنگ در طول زمان نگه داشته است و ان‌شاءالله به نتیجه هم خواهد رسید. انتهای پیام/
 دستور روحانی به نوبخت درباره تامین اعتبار ۳۰ هزار میلیاردی برای پروژه‌های زیرساختی و حمل و نقل , رئیس جمهور به رئیس سازمان برنامه و بودجه دستور داد تا پایان خرداد ۳۰ هزار میلیارد تومان اعتبار برای اجرای پروژه های زیرساختی و حمل و نقل تامین شود. , به گزارش حوزه دولت خبرگزاری تسنیم،‌ حجت‌الاسلام حسن روحانی رئیس‌جمهور در گفتگو با محمدباقر نوبخت معاون رئیس جمهور و رئیس سازمان برنامه و بودجه کشور دستور داد تا 30 هزار میلیارد تومان اعتبار مورد نیاز برای اجرای پروژه‌های زیرساختی کشور بویژه در حوزه حمل و نقل تا پایان خرداد ماه تامین شود. رئیس جمهور اظهار داشت: پروژه‌های زیرساختی مهم در کشور نظیر راه آهن چابهار- زاهدان، راه آهن همدان- سنندج، راه آهن بستان آباد – تبریز، راه آهن رشت – بندرانزلی و راه آهن یزد – اقلید و نیز فازهای بعدی آزادراه تهران – شمال، اتوبان منجیل به رودبار و قطعه ای از مسیر جاده هراز باید در اولویت قرارگرفته و تامین اعتبار برای تکمیل این پروژه ها انجام شود. روحانی همچنین تاکید کرد: باید تلاش کنیم تا 800  پروژه مهم ملی و استانی برای افتتاح در هفته دولت آماده و به مردم کشور تقدیم شود. انتهای پیام/
 تاکید روحانی بر حفظ آمادگی‌ها و تداوم رعایت دستورالعمل‌های بهداشتی , رئیس جمهور در گفت و گو با وزیر بهداشت بر ضرورت حفظ آمادگی‌ها و تداوم رعایت شرایط و دستور العمل‌های بهداشتی تا کنترل وقطع کامل زنجیره شیوع بیماری کرونا تاکید کرد. , به گزارش حوزه دولت خبرگزاری تسنیم، حجت‌الاسلام حسن روحانی رئیس‌جمهور روز جمعه پس از استماع گزارش دکتر سعید نمکی وزیر بهداشت، درمان و آموزش پزشکی درباره وضعیت کشور در زمینه مقابله با کرونا و رشد حدودی بیماری در برخی استان‌ها بواسطه عدم رعایت دستورالعمل‌ها، بر ضرورت حضور فعال و اطلاع رسانی و آگاه بخشی به مردم مبنی بر ضرورت تداوم رعایت شرایط و دستور العمل‌های بهداشتی تا کنترل و قطع کامل زنجیره شیوع بیماری و بازگشت این مناطق به وضعیت سفید تاکید کرد. ‎رئیس‌جمهور همچنین از وزیر بهداشت خواست تا با توجه به احتمال افزایش سفرها و رفت وآمد مردم در ایام عید فطر، آمادگی‌های لازم برای اجرا و رعایت دستورالعمل‌ها و فاصله‌گذاری‌های مناسب ایجاد شود. روحانی با اشاره به مصوبات ستاد ملی مقابله با کرونا و مباحث مطرح شده در جلسه رؤسای کمیته‌های این ستاد درباره بازگشایی بقاع متبرکه و کسب وکارهای باقی مانده، گفت: باید در زمینه اطلاع رسانی دقیق، اجرای دستورالعمل‌ها در کسب و کارها و نظارت بر آنها آمادگی لازم در تمامی بخش‌های مرتبط ایجاد شود. وی افزود: باید با توجه به اینکه امکان از بین رفتن کامل کرونا در ماه‌های آینده وجود ندارد، به‌گونه‌ای برنامه‌ریزی و تلاش کنیم تا ضمن حفظ سلامت مردم، بتوانیم شرایط کسب وکار و امورات زندگی آنان را نیز تامین کنیم. انتهای پیام/
 گزارش تاریخ| اشاره ویژه رهبر انقلاب به بمباران شیمیایی بانه؛ جنایتی که سالها مظلوم مانده بود , رهبر انقلاب در سخنرانی امروز بمناسبت روز قدس به بمباران شیمیایی روستاهای بانه در دوران دفاع مقدس اشاره کردند. جنایتی که کمتر در طول این سالها درباره آن سخن گفته شده است. , گروه تاریخ انقلاب خبرگزاری تسنیم – رهبر انقلاب پیش از ظهر امروز در سخنانی به مناسبت روز قدس، به بمباران شیمیایی بانه در دوران جنگ تحمیلی و نقش دولت‌های اروپایی در تجهیز رژیم بعث عراق به تسلیحات شیمیایی اشاره کرده و فرمودند: "بگذار فلان دولت اروپایی که باید به خاطر فروش موادّ شیمیایی به رژیم صدّام تا ابد شرمسار باشد، حزب‌اللّهِ مجاهدِ سرافراز را غیر قانونی بداند. غیر قانونی، رژیمی مثل آمریکا است که داعش را تولید می‌کند و رژیمی مثل آن دولتِ اروپایی است که هزاران نفر در بانه‌ی ایران و حلبچه‌ی عراق بر اثر موادّ شیمیایی‌اش به کام مرگ می‌روند."   بمباران شیمیایی بانه از جمله اتفاقات دوران دفاع مقدس است که کمتر در خصوص آن گفته و شنیده شده است و اشاره ویژه رهبر انقلاب به این حادثه و قرار دادن نام بانه در کنار جنایت حلبچه، کمک به از مظلومیت خارج شدن یکی دیگر از صفحات تاریخ دفاع مقدس بود. رژیم بعث عراق در آخرین روز ماه مهر و روزهای نخست ماه آبان سال 62 و همزمان با اجرای عملیات والفجر 4 توسط رزمندگان ایرانی، اقدام به بمباران شیمیایی بانه کرد. البته گفته می‌شود که نخستین بار در 19 شهریور سال 62 مناطقی از بانه را با گازهای شیمیایی بمباران کرد. صدام در روز 30 مهر 62 مناطقی را در شرق بانه و پنجوین با گلوله‌های شیمیایی هدف قرار داد. هواپیماهای عراقی در ساعت 15:30 دقیقه آن روز، روستای مجسه و سبدلو در شمال‌شرقی شهر بانه را بمباران کردند. در این حملات 13 تن از اهالی این روستاها زخمی شدند. علاوه بر این توپخانه‌های عراقی با گلوله‌های شیمیایی ارتفاعت شرق پنجوین را گلوله‌باران کردند که بر اثر آن 22 نفر از نیروهای نظامی دچار مصدومیت شیمیایی شدند. سوزش و آب‌ریزش چشم‌ها، تاری دید، خارش پوست، تنگی نفس، سرفه و بی‌اشتهایی و تغییر رنگ پوست در نواحی چین‌دار بدن از عوارض عمومی این مصدومیت‌ها بود. در بررسی‌های اولیه پزشکان اعلام کردند که ماده استفاده‌شده در گلوله‌های شیمیایی "نیتروژن موستارد" بوده است. روز بعد (یکم آبان 62) نیز هواپیماها و توپخانه‌های عراق در اقدامی غیرانسانی یک روستا در حوالی بانه و اطراف دریاچه زریوار مریوان را با بمب و گلوله‌های شیمیایی مورد حمله قرار دادند. البته در برخی اسناد تاریخ این حمله روز 3 آبان 62 ذکر شده است. هواپیماهای عراقی در ساعت 5 صبح آن روز با تجاوز به آسمان منطقه شرق بانه روستای باینجان را با چندین بمب شیمیایی خفه‌کننده و تاول‌زا هدف قرار دادند. به دلیل خاصیت گازهای سمی متصاعدشده از این بمب‌ها، بخارهای شیمیایی به منازل مردم نفوذ کرد و بر اثر غلظت گازهای سمی و طولانی بودن توقف افراد در محیط منازل، 9 تن از اهالی روستا شهید و 31 تن مصدوم شدند که به بیمارستان سینا در تبریز انتقال پیدا کردند. خبرگزاری جمهوری اسلامی در گزارشی در این‌باره به وضعیت عمومی روستا، نوع آسیب‌دیدگی اهالی آن و نظر پزشکان درباره تاثیرات کوتاه‌مدت و بلندمدت این مواد و نوع درمان و ترکیبات شیمیایی به‌کاررفته در بمب‌های شیمیایی اشاره کرد و آورد: در بمباران شیمیایی روستای باینجان گروهی از روستائیان که عموماً کارگر و کشاورز بودند و اعضای چندین خانواده در بین آن‌ها دیده می‌شدند، بر اثر گازهای متصاعدشده از بمب‌های شیمیایی دچار سوختگی‌های شدید شدند، به طوری که 9 تن از آن‌ها به شهادت رسیده‌اند. همچنین تعدادی از روستائیان بر اثر تماس با اجساد شهدا دچار سوختگی شده‌اند و در برخی از نقاط بدن این مجروحان تاول‌هایی ایجاد شده که بعضاً در حدود یک لیتر مایع در آن جمع شده است. همچنین براثر استنشاق گازهای شیمیایی زخم‌هایی مشابه زخم‌های سطح بدن مجروحان در ریه آن‌ها به وجود آمده است و همین عامل تا به حال موجب شهادت گروهی از این مصدومان شده است. از سوی دیگر در آن روز توپخانه‌های عراقی در ساعت 9:30 دقیقه، ارتفاعات قوچ سلطان و اطراف دریاچه زریوار مریوان را با گلوله‌های شیمیایی زیر آتش گرفتند. در این حملات 4 تن از افراد نظامی شهید و 11 نفر نیز دچار آسیب‌دیدگی شدند. گزارش‌های اولیه از مشاهدات بالینی مصدومان در این منطقه حاکی از این بود که در بدن افرادی که در معرض حملات شیمیایی قرار گرفته‌اند، تاول‌های بزرگ و دردناکی به وجود آمده و تعدادی نیز نابینا شده‌اند و تنفس آن‌ها هم بسیار دشوار است. شدت آسیب‌دیدگی افراد به حدی بود که 4 نفر از آن‌ها در همان ساعات اولیه به شهادت رسیدند.  جنگنده‌های عراقی در روز دوم آبان نیز چندین روستا در عقبه منطقه عملیاتی والفجر 4 را بمباران و در یک مورد نیز از گلوله‌های شیمیایی استفاده کردند که بر اثر آن 20 تن شهید یا مصدوم شدند.  هواپیماهای عراقی ساعت 13:30 دقیقه، روستای بیان‌دره در 6 کیلومتری شرق بانه را با بمب‌های شیمیایی هدف قرار دادند که بر اثر آن 2 تن شهید و 18 نفر نیز که اغلب آنان زن و کودک بودند، مصدوم و چند نفر هم نابینا شدند. در روز 16 آبان 62 نیز چهار فروند هواپیمای دشمن منطقه‌ای بین رودخانه شیلر و ارتفاعات لری را هدف حملات شیمیایی قرار دادند که منجر به تحریکات چشمی شدید در مجروحان شد. خبرگزاری آلمان غربی اخبار خبرگزاری جمهوری اسلامی ایران مبنی بر بمباران شیمیایی مناطق بانه را اتهام دانست و عنوان کرد: «تاکنون پاسخی از جانب عراق به این اتهامات داده نشده است.» آلمان کشوری بود که نقش مهمی در واگذاری تسلیحات و مواد شیمیایی به رژیم بعث عراق داشت. فناوری آلمان‌ها در زمینه تولید سلاح‌های شیمیایی و موشکی بیش از سایر بخش‌ها به کار گرفته شد. همچنین برابر گزارش‌های موثق و محرمانه، آلمان‌ها اطلاعات به دست‌آمده از مجروحان شیمیایی ایرانی در بیمارستان‌های آلمانی را در اختیار عراق قرار می‌دادند تا از آن‌ها برای اصلاح ترکیبات شیمیایی مورد استفاده در سلاح‌های خود بهره‌برداری کند. بانه در سال‌های 64 و 66 نیز مورد حملات شیمیایی صدام قرار گرفت. با شروع عملیات والفجر هشت در منطقه فاو عراق بار دیگر استفاده از سلاح شیمیایی را تشدید کرد. در این حملات، بانه و سردشت نیز در کنار مناطق جبهه جنوبی مورد حملات شیمیایی قرار گرفت. در مهر ماه سال 66 نیز بانه مورد حملات شیمیایی جنگنده‌های عراقی قرار گرفت. در این حملات که به روستاهای آلوت، بادمجان و بولحسن شهرستان بانه و 10 منطقه دیگر در کردستان ایران و عراق انجام گرفت، 97 نفر به شهادت رسیدند و حدود 5200 نفر مجروح شدند. در این حملات از عناصر گاز اعصاب و خردل استفاده شده بود. در روز چهارم اردیبهشت سال 67 و زمانی که حملات شیمیایی ارتش عراق به اوج خود رسیده بود نیز یک روستای بانه توسط هواپیماهای عراقی بمباران شیمیایی شدند. همچنین نمایندگی ایران در سازمان ملل در نامه روز چهار خرداد ماه سال 1367 به دبیر کل، در گزارش تکمیلی درباره حملات عراق در روزهای 27 و 28 اردیبهشت ‌ماه 67 نوشت: در 27 اردیبهشت، بمباران شیمیایی روستاهای اطراف بانه با گاز خردل، 260 تلفات داشته است. انتهای پیام/
 گفتگو| آصفی: «دو دولتی» در فلسطین امکان‌پذیر نیست/ برگزاری همه‌پرسی نیازمند تقویت گروه‌های مقاومت است , سخنگوی وزارت خارجه دولت اصلاحات معتقد است طرح "دو دولت" ناکارآمدی خود را نشان داده و تنها راه حل این است مردم فلسطین طی یک همه‌پرسی سرنوشت خود را مشخص سازند. , حمیدرضا آصفی سخنگوی وزارت خارجه دولت اصلاحات و تحلیلگر مسائل بین‌الملل در گفتگو با خبرنگار گروه سیاسی خبرگزاری تسنیم درباره بیانات امروز رهبرمعظم انقلاب به مناسبت روز قدس اظهار داشت: طرح همه‌پرسی فلسطین که حدود بیست سال پیش جمهوری اسلامی ایران ارائه کرده است، یک ضرورت است و راه‌حل دیگری وجود ندارد.    وی با تاکید بر اینکه این طرح بدیل دیگری ندارد، عنوان کرد: دو دولتی نشان داد که عملی نیست. اگر به نقشه فلسطین نگاه بیندازیم، خواهیم دید از روزی که رژیم صهیونیستی شکل گرفته است. این رژیم هم زمین‌های فلسطینیان را غصب کرده است و هم مردم فلسطین را آواره کرده است. طی نیم قرن گذشته، جنایات رژیم صهیونیستی روز به روز افزایش پیدا کرده و حقوق مردم فلسطین روز به روز بیشتر پایمال شده است. آصفی خاطرنشان کرد: پس جنایات روزافزون رژیم صهیونیستی، آواره کردن مردم فلسطین و ایجاد شهرک‌های صهیونیست‌نشین، کشتار مردم فلسطین و حمایت‌های بی‌شائبه آمریکا و برخی از متحدینش از رژیم صهیونیستی فرضیه وجود دو دولت در آن منطقه را کاملاً منتفی می‌سازد. این تحلیلگر مسائل بین‌الملل گفت: طرح "دو دولت" یعنی حضور دولت فلسطین و دولت رژیم صهیونیستی در یک سرزمین و در کنار یکدیگر، ناکارآمدی خود را نشان داده است. از این رو تنها راه حل این است، مردمی که در فلسطین هستند و ساکنان و صاحبان اصلی این سرزمین اعم از مسلمانان، مسیحیان و یهودیان و فلسطینیانی که از سرزمین‌های خود رانده و آواره شدند و نه آن‌هایی که اسرائیل در دهه قبل و قبل‌تر به عنوان مهاجر از نقاط مختلف دنیا به خصوص از کشورهای آفریقایی به آنجا آورده است، طی یک همه‌پرسی سرنوشت خود را مشخص سازند. وی تصریح کرد: برگزاری یک همه‌پرسی دور از انتظار نیست و روندها نشان می‌دهد که این همه‌پرسی به زودی برگزار خواهد شد. مهاجرت به سرزمین‌های اشغالی معکوس شده و مهاجرینی که آمده بودند، با مشاهده مشکلات در حال برگشت به کشورهای خود هستند. آمار جمعیتی نشان دهنده این موضوع است. ترکیب جمعیتی نیز به ضرر صهیونیست‌ها در حال تغییر است. یکی از متفکران اسرائیلی پیش‌بینی کرده بود که توازن جمعیت به هم خواهد خورد و موضوع دولت یهود به صورت طبیعی از بین خواهد رفت.  آصفی با بیان اینکه مقاومت مردم فلسطین و گروه‌هایی همچون حماس و جهاد اسلامی، می‌تواند مقدمه‌ای برای برگزاری همه‌پرسی شود، اظهار داشت: ضمن اینکه نیروهای سازش‌کار در فلسطین اشغالی به شدت ضعیف شده‌اند و جایگاه قبلی خود را ندارند. نیروهای مقاومت در سال‌های گذشته قوی و نیروهای سازش‌کار ضعیف شده‌اند. این موضوع نیز موجب خواهد شد تا همه‌پرسی و رجوع به آرای مردم بیش از گذشته امکان‌پذیر شود. این تحلیلگر مسائل بین‌الملل با تاکید بر اینکه پیگیری برگزاری همه‌پرسی و تقویت و تجهیز گروه‌های مقاومت منافاتی با یکدیگر ندارند، خاطرنشان کرد: همانگونه که یک کشور به دنبال صلح است و از سوی دیگر برای ایجاد بازدارندگی، به تقویت نیروهای مسلح خود می‌پردازد. از این رو صلح بدون پشتوانه نیروهای نظامی قوی امکان‌پذیر نیست. وی افزود: برگزاری همه‌پرسی نیازمند قوی شدن گروه‌های مقاومت است. اگر غزه و کرانه نوار باختری مسلح و قوی نباشند، مضمحل خواهند شد و با سیاست‌های سرکوب رژیم صهیونیستی اجازه ادامه حیات نخواهد یافت. در نتیجه وقتی این‌ها از بین بروند، موضوع همه‌پرسی وجود نخواهد داشت. پس برای رسیدن به همه‌پرسی نیاز است که فلسطین از حداقل توان نظامی برخوردار باشد. آصفی در پایان بیان کرد: همانگونه که رهبر معظم انقلاب فرمودند، دولتی که منطقش تنها از لوله تفنگ بیرون می‌آید و زبانش، زبان زور است، باید با همان منطق سخن گفت.  انتهای پیام/
 بیانیه اتحادیه انجمن‌های اسلامی دانشجویان اروپا بمناسبت روز قدس , اتحادیه انجمن‌های اسلامی دانشجویان در اروپا به مناسبت روز جهانی قدس در بیانیه‌ای حمایت خود را از ملت مظلوم و مقاوم فلسطین اعلام کردند. , به گزارش گروه دانشگاه خبرگزاری تسنیم، اتحادیه انجمن‌های اسلامی دانشجویان در اروپا به مناسبت روز جهانی قدس در بیانیه‌ای حمایت خود را از ملت مظلوم و مقاوم فلسطین اعلام کردند. متن بیانیه به شرح زیر است: سُبْحَانَ الَّذِی أَسْرَىٰ بِعَبْدِهِ لَیْلًا مِّنَ الْمَسْجِدِ الْحَرَامِ إِلَى الْمَسْجِدِ الْأَقْصَى الَّذِی بَارَکْنَا حَوْلَهُ لِنُرِیَهُ مِنْ آیَاتِنَا ۚ إِنَّهُ هُوَ السَّمِیعُ الْبَصِیر (سوره اسرا آیه ١) پاک ومنزّه است آن (خدایی) که بنده اش را از مسجدالحرام تا مسجدالاقصی که اطرافش را برکت داده ایم شبانه برد، تا از نشانه های خود به او نشان دهیم. همانا او شنوا وبیناست. تاریخ همواره بیانگر ارتباطات تنگاتنگ و ناگسستنی بشریت فارغ از هرگونه ملیت و قوم و نژادی بوده است. ارتباطی که فراتر از مرزها قدم گذاشته و ریشه در انسانیت دارد. همین امر موجب میشود که انسان در قبال اتفاقات و حوادثی که برای همنوعانش رخ میدهد بی تفاوت نباشد و نهایت تلاش خود را با وضع قوانین و سیاستگذاریها در راستای مرتفع کردن مسائل سایر انسانها انجام دهد. هرچند در عمل شاهد صحنه هایی خلاف این باور انسانی هستیم، اما این مساله نباید هیچگاه مانع از حق طلبی و حمایت از بشریت شود. نمود بارز این قضیه مساله فلسطین است. بالغ بر چهل سال است که با درایت معمار کبیر انقلاب آخرین جمعه ماه مبارک رمضان به  نام روز قدس خوانده میشود، روزی که امام خمینی (ره) آن را روز اسلام نامیده اند تا نه تنها ایرانیان و مسلمانان بلکه هرآزاده ای در سراسر جهان برای دفاع از حقوق بشریت و مردم مظلوم فلسطین به پا خیزند و ناحق بودن ادعای رژیم غاصب صهیونیستی را محکوم کنند و انزجار خود را از اقدامات تروریستی و وحشیانه آنها در طی این سالها اعلام دارند. هرچند نامگذاری روز قدس برای دفاع یکپارچه از مردم مظلوم فلسطین و ریشه کن کردن رژیم صهیونیستی و بازپس گیری این سرزمین است، اما در واقع فرصتی وحدت بخش در مقابله با اشغالگری، بحران آفرینی، قتل عام، ظلم و بی عدالتی است و در حقیقت روزی برای دفاع از همه مظلومان در سراسر دنیاست. برای دفاع از مردم مظلوم یمن که توسط سعودیان قتل عام میشوند، و یا شیعیان افغانستان که بخاطر مذهبشان توسط طالبان کشته میشوند، و یا حتی مردم ایران که سالهاست تحریمهای ظالمانه و غیرقانونی آمریکا را تحمل میکنند. جمهوری اسلامی ایران همواره مدافع مستضعفین و مظلومین دربرابر ظلم مستکبرین در سراسر جهان بوده است. حضور حامیانه ایران در دفاع از ملت های مظلوم منطقه آنچنان موثر بود که مستکبران عالم آن را تاب نیاورند و کمر بر ترور فرمانده سپاه قدس سپهبد شهید حاج قاسم سلیمانی بستند تا در ادامه این حمایت ها ایجاد خلل کنند. غافل از آنکه مکتب سلیمانی، هزاران قاسم تربیت کرده که همگی تا آخرین قطره خون ادامه دهنده راه امام راحل، شهدا و علی الخصوص فرمانده خود شهید سردار سلیمانی هستند و به جهانیان ثابت کرده اند که: مالک افتاد اگر، غیرت مالک باقی است. نقش محوری سردار سلیمانی در دفاع از قدس وبه باور رساندن اینکه رژیم صهیونیستی شکست ‌پذیر است، تاثیرگذار بود و همچنین اقدامات شهید سلیمانی که مبتنی بر آموزه‌های اسلام است به یک باور جهانی رسیده و در جغرافیای ما محدود نمی‌شود.  بیش از هفت دهه از اشغال سرزمین فلسطین توسط رژیم غاصب صهیونیستی میگذرد. در حالی که از سازمانها و نهادهای مدعی حقوق بشر انتظار میرود تا با اقدامات متجاوزانه و اشغالگرانه رژیم صیهونیستی مخالفت و آن را محکوم کنند؛ اما شاهد سکوت نهادهای بین المللی و گاها تایید یا همکاری با این رژیم غاصب توسط برخی کشورهای عربی هستیم. هرچند شعله های آتش تجاوزات این رژیم غاصب پا فراتر از مرزهای فلسطین گذاشته و در خارج از این کشور نیز شاهد قانون شکنی های آنها هستیم، اما سکوت نهادهای ذیربط همچنان باقی است. اگرچه تاکنون سازمان ملل متحد چندین قطعنامه در محکومیت رژیم اشغالگر صیهونیستی تصویب کرده و بر بازگشت آوارگان فلسطینی به سرزمینشان تاکید داشته است، اما در عمل شاهد اعمال زور و فشار از سمت آمریکا در تحقق اهداف این دولت غاصب می باشیم. از سوی دیگر مطرح کردن طرح آمریکایی-صهیونیستی معامله قرن را شاهدیم که در قالب آن بخش‌هایی از کرانه ی باختری و بخشی از بیت‌المقدس شرقی به رژیم صهیونیستی ضمیمه می شود و در مقابل، این رژیم با تشکیل کشور مستقل فلسطینی در نیمه دیگر کرانه باختری و نوارغزه موافقت می‌کند و شهر «ابودیس» به جای بیت‌المقدس به‌عنوان پایتخت فلسطین در نظر گرفته خواهد شد. همچنین این طرح شامل چشم پوشی فلسطینی‌ها از حق بازگشت به سرزمین خود است که طبق قطعنامه 194 شورای امنیت سازمان ملل متحد به رسمیت شناخته شده است. این طرح چهره کریه این اشغالگران را نمایان تر میکند که در اوج وقاحت در صدد حذف موجودیت فلسطین و هویت زدایی از این سرزمین برآمده است. این طرح درواقع در راستای تحقق اهداف آنها از ابتدای اشغال فلسطین می باشد. همین امر موجب شده که انتفاضه فلسطین پا فراتر از مرزهای این کشور گذاشته و به انتفاضه ای جهانی و بین المللی تبدیل گردد. درحالی که اتحادیه اروپا در برابر این طرح اظهار نگرانی کرده و خواستار حل مناقشات منطقه خاورمیانه برای ایجاد صلحی عادلانه و پایدار شده  است، دولت آلمان سازمان مردمی مقاومت لبنان را در فهرست گروه های تروریستی قرارداده و فعالیت های آن را در خاک این کشور اروپایی ممنوع کرده است. این اقدام آلمان که استقبال مقامات صهیونیستی را در پی داشته است، نشانگر پیروی این کشور از خط سیاست های رژیم اشغالگر صهیونیستی و آمریکاست. این در حالی است که سازمان مردمی مقاومت لبنان همواره به عنوان یکی از جنبش های پیشگام جبهه مقاومت علیه رژیم صهیونیستی فعالیت داشته است. در حال حاضر از جمله عوامل بسیار مهم برای حل مشکل فلسطین، دعوت به اتفاق میان گروهها و نهی از سازش در این کشور است به گفته رهبر معظم انقلاب: «امروز بزرگ‌ترین مصیبت دنیای اسلام، قضیه‌ی فلسطین است که ملتی را از خانه و وطن خود آواره کردند. از ابتدای انقلاب اسلامی تا به امروز همچنان بر این موضع باقی هستیم، یعنی بدون ملاحظه و رودربایستی به فلسطین و فلسطینی‌ها کمک کرده و خواهیم کرد و این کار را وظیفه‌ی همه‌ی دنیای اسلام میدانیم. ما طرفدار فلسطین و استقلال و نجات آن هستیم. مردم فلسطین چه مسلمان چه مسیحی وچه یهودی که صاحبان اصلی آن سرزمین هستند باید بتوانند خودشان دولت خود را انتخاب، و بیگانه‌ها و اراذل و اوباشی مانند نتانیاهو را بیرون و کشورشان را اداره کنند که البته این اتفاق خواهد افتاد». ٢٤/� ٨/١٣٩٨ ما، اعضای اتحادیه انجمن های اسلامی دانشجویان در اروپا، ضمن تجدید میثاق با آرمانهای امام و زنده نگهداشتن یاد شهید سردار سلیمانی که شهید راه قدس بودند، اقدامات خاصمانه رژیم صهیونیستی و حامیان آنها و همچنین سکوت نهادهای بین المللی را محکوم می کنیم و با تاکید بر ادامه این راه و مبارزه تا آزادی قدس، حمایت خود را از ملت مظلوم و مقاوم فلسطین اعلام می داریم. ما از نهادهای ذیربط تقاضا داریم که در جهت احقاق حقوق این ملت بر اساس قوانین حقوق بشر اقدام کنند و شرایط بازگشت آوارگان فلسطینی را به سرزمینشان هموار سازند. همچنین با توجه به شرایط حاکم بر اکثر کشورها به دلیل شیوع ویروس کویید-١٩ و عدم امکان برگزاری راهپیمایی در این روز بزرگ، از همه مردم صلح دوست و آزادی طلب دنیا خواستاریم تا با بهره گیری از فضای مجازی، انزجار خود را از ظلم و بی عدالتی در دفاع از مظلومین و مستضعفین عالم اعلام دارند. وَالْعَاقِبَةُ لِلْمُتَّقِینَ (سوره القصص آیه ٨٣)  حسن عاقبت خاص پرهیزکاران است. اتحادیه انجمن های اسلامی دانشجویان در اروپا پنجشنبه ١ خرداد  ١٣٩٩ انتهای پیام/
 دستور بورسی روحانی به وزیر اقتصاد؛ بازار سرمایه به یک تعادل اطمینان بخش برسد , رئیس جمهور تسریع در واگذاری سهام شرکت های دولتی و امکان حضور همه مردم در این عرصه را اطمینان بخش و مایه خرسندی دانست و بر ضرورت تلاش مسوولان اقتصادی کشور در راستای توسعه این فعالیت ها تاکید کرد. , به گزارش حوزه دولت خبرگزاری تسنیم، حجت‌الاسلام  حسن روحانی روز جمعه درگفتگو با فرهاد دژپسند وزیر امور اقتصادی و دارائی پس از استماع گزارش وی درباره اقدامات و برنامه های این وزارتخانه در راستای ساماندهی بازار سرمایه گذاری  و بورس در کشور تاکید کرد: باید تلاش کنیم بازار بورس و سرمایه به یک تعادل اطمینان بخش برسد تا مردم با خیالی آسوده برای سرمایه گذاری در این عرصه اطمینان کامل داشته باشند. رئیس جمهور خاطرنشان کرد: باید از طریق فروش اوراق مالی اسلامی برای تامین مالی طرح های عمرانی کشور برنام ریزی و اقدام کنیم. روحانی با اشاره به اینکه باید به گونه ای برنامه ریزی شود تا همواره امکان عرضه سهام شرکت های سودده در بورس فراهم باشد، اظهار داشت: آگاهی بخشی و اطلاع رسانی دقیق از بازار سرمایه به مردم و استفاده صحیح و مطمئن آنها از این بازار بسیار حائز اهمیت است و می تواند موجب توسعه کشور و افزایش سرمایه مردم شود. فرهاد دژپسند نیز در این گفتگو گزارشی از روند روش سهام صندوق واسطه گری مالی یکم و برنامه های وزارت اقتصاد و دارائی در زمینه آزادسازی بخشی از سهام عدالت و اقدامات این وزارتخانه در راستای توسعه بازار سرمایه و بورس و تقویت حضور مردم در این عرصه به رئیس جمهور ارائه کرد. انتهای پیام/
 گزارش| سرنوشت عبرت‌انگیز عرفات و شاخه زیتونی که به ضرر فلسطین تمام شد , رهبر معظم انقلاب امروز در سخنرانی بمناسبت روز جهانی قدس به سرنوشت عبرت‌انگیز یاسر عرفات رئیس سابق تشکیلات خودگران فلسطین اشاره کردند. گزارش تسنیم درباره مواضع سازشکارانه عرفات را می‌خوانید. , گروه تاریخ انقلاب خبرگزاری تسنیم- حضرت آیت‌الله خامنه‌ای رهبر معظم انقلاب اسلامی صبح امروز در بخش‌هایی از سخنرانی‌شان بمناسبت روز جهانی قدس، فرمودند "برخی گروه‌های مبارز نیز پس از برخی مجاهدتهای فداکارانه در سالهای نخست، بتدریج به راه بی‌فرجام مذاکره با اشغالگر و حامیانش کشانده شدند و خطّ سیری را که می‌توانست به تحقّق آرمان فلسطین منتهی شود، رها کردند. مذاکره با آمریکا و دیگر دولتهای غربی و نیز با مجامع بی‌خاصیّت بین‌المللی، تجربه‌ی تلخ و ناموفّق فلسطین است. نشان دادن شاخه‌ی زیتون در مجمع عمومی سازمان ملل، نتیجه‌ای جز قرارداد خسارت‌بار «اُسلو» نداشت و سرانجام هم به سرنوشت عبرت‌انگیز یاسر عرفات منتهی شد." شاخه زیتون در سازمان ملل، اشاره به سخنرانی معروف سایر عرفات دارد که درباب مواضع خود گفته بود "من این‌جا در حضور همه شما می‌گویم که ما میل نداریم که حتی یک قطره از خون اعراب یا یهود بر زمین ریخته شود… امروز من آمده‌ام با یک شاخه زیتون در یک دست و تفنگ رزمنده راه آزادی در دست دیگر، کاری نکنید که شاخه زیتون از دست من رها شود!" این فراز بیانات ایشان به مواضع جنبش الفتح به رهبری یاسر عرفات برمی‌گشت که علی رغم مقاومت در سالهای ابتدایی تاسیس، راه سازش و به‌رسمیت شناختن رژیم صهیونیستی را در پیش گرفتند.  سابقه تاسیس "جنبش فتح" به اکتبر 1959 برمی‌گشت که عرفات همراه با خلیل وزیر، صلاح خلف، خالد حسن و فاروق قدومی جنبشی با نام فتح را که مخفف معکوس شده جمله حرکت تحریر فلسطین است، تأسیس کردند. این سازمان ارتباط گسترده‌ای با مبارزان انقلابی ایران داشت. یاسر عرفات اولین مهمان خارجی انقلاب اسلامی که روز 28 بهمن‌ماه هواپیمای او با وجود تعطیلی فرودگاه مهرآباد بر زمین نشست. سفارت فلسطین در تهران با حضور وی در محل سفارت سابق اسرائیل افتتاح شد و با امام خمینی نیز در مدرسه علوی دیدار کرد. با این‌حال عرفات در یک اشتباه راهبردی در دوران جنگ تحمیلی، جانب صدام حسین را گرفت و همین مسئله موجب شد تا ایران و سوریه به‌عنوان دو کشور حامی مقاومت، به‌جای حمایت از مواضع صدامی عرفات به حمایت از سایر جنبش‌های مبارز در فلسطین همچون جهاد اسلامی و حماس بپردازند. عرفات در زمان جنگ عراق و کویت نیز به‌حمایت از صدام پرداخت که در قطع حمایت برخی کشورهای عربی خلیج فارس از او موثر بود.  در حقیقت او به‌جای آنکه مسئله فلسطین را یک مسئله اسلامی بداند، آن را یک مسئله فلسطینی می‌دانست و حتی  ایده‌ «فلسطینی کردن» مسأله‌ی فلسطین را طرح کرد تا دیگر کشورهای عربی و اسلامی نسبت به آنچه انجام می‌دهد، دخالتی نکنند. همزمان با پایان یافتن جنگ ایران و عراق، یاسر عرفات در یک نطق غیرمنتظره اظهار داشت: «سازمان آزادی‌بخش فلسطین برای استقرار صلح و امنیت در منطقه و به‌ویژه برای فلسطین، رژیم صهیونیستی و کشورهای همسایه، از فعالیت‌های جهادی خود صرف‌نظر و چشم‌پوشی می‌کند»! عرفات که تا پیش از آن می‌گفت "باید تفنگ‌ها را به‌سوی دشمن مشترکمان اسرائیل بگیریم"، موجودیت اسرائیل را به‌رسمیت شناخت. در همان ایام، رهبر انقلاب اسلامی در خطبه‌های نماز جمعه این‌گونه از این چرخش فکری و عملی یاسر عرفات یاد ‌کردند: «یاسر عرفات که مبارزه نمی‌کند. امروز موضع یاسر عرفات همان موضع انور سادات 10 سال پیش است. امروز موضع یاسر عرفات همان موضعی است که چند سال پیش نسبت به شاه حسین می‌دادند. او هم اوائل انکار می‌کرد، بعد هم دیگر انکار نکرد؛ یعنی مذاکره‌ی با اسرائیل، موضع آشتی با آمریکا، موضع بوسیدن و کنار گذاشتن مبارزه، موضع تقبیح مبارزه حتی.» (1368/2/8)  آیت‌الله خامنه‌ای مواضع سازشکارانه عرفات در سال 68 مانند موضع انور سادات رئیس جمهور مصر در آشتی با اسرائیل می‌دانست. 5 سال بعد، یاسر عرفات اسلحه‌ خود را زمین نهاد و در اقدامی غیرمنتظره برای محور مقاومت و رزمندگان فلسطینی، رهسپار کاخ سفید شد تا با صهیونیست‌ها مذاکره کند! او در میان بهت مردم فلسطین «اعلامیه‌ی اسلو» را با اسحاق رابین ــ نخست‌وزیر وقت رژیم صهیونیستی ــ امضا کرد. به‌موجب این توافقنامه‌ یک‌طرفه، تمامی تلاش‌های رزمندگان و خون شهدای مقاومت فلسطین پایمال می‌شد و عرفات رژیم صهیونیستی را به‌رسمیت می‌شناخت. او در این دیدار در مقابل دوربین‌ها با اسحاق رابین دست داد تا همگان متوجه شوند مرد شماره‌ی یک مبارزه علیه رژیم صهیونیستی، تا چه‌اندازه از آرمان‌های خود عدول کرده است. پیامدهای این صلح برای مردم فلسطین محدودیت شدید جابه‌جایی در نواحی اشغالی، کنترل شدید رژیم صهیونیستی بر منابع طبیعی و حیاتی مردم فلسطین و عدم جلوگیری شهرک‌سازی رژیم صهیونیستی بود. مذاکرات صلح و توافقات بین عرفات و مقامات صهیونستی، نه‌تنها کمکی به بهبود شرایط فلسطینیان نکرد بلکه موجب شد این رژیم در اقدامات خود مصرّتر شود. البته این پایان سازشکاری عرفات نبود. او در مذاکرات موسوم به اسلو2 که در سپتامبر 1995 انجام شد، کاملاً از ایده‌ها و آرمان‌ها‌ی اولیه‌ی تشکیل سازمان آزادی‌بخش فلسطین عدول کرد. مبتنی بر این قرارداد، در قبال حاکمیت تشکیلات خودگردان بر شهرهای جنین، طولکرم، نابلس، قلقیلیه، رام‌الله و بخشی از شهر الخلیل، عرفات متعهد شد که بندهای مربوط به نابودی اسرائیل را از منشور ملی فلسطین و اساسنامه‌ی سازمان آزادی‌بخش فلسطین حذف کند.  عرفات پس از امضای پیمان اسلو با رژیم صهیونیستی، با نخست‌وزیر وقت اسرائیل اسحاق رابین دست داد. در بین آن‌ها رئیس جمهور آمریکا، بیل کلینتون ایستاده‌است درخواست‌های رژیم صهیونیستی پایان نداشت. اوج این درخواست‌ها در رشته مذاکرات «صلح خاورمیانه» در سال 2000 و در «کمپ‌دیوید2» مطرح شد. طرفین این مذاکرات رئیس‌جمهور وقت آمریکا، نخست‌وزیر وقت اسرائیل و عرفات بودند. در این مذاکرات رژیم اشغالگر قدس با پیشنهاد شرم‌آوری وارد مذاکره شد و خط قرمز‌های خود را بیان داشت که با مخالفت مردم فلسطین همراه شد. خطوط قرمز رژیم صهیونیستی عبارت بودند از: حاکمیت اسرائیل بر قدس، عدم بازگشت به مرزهای 1967، عدم اجازه داشتن تشکیلات خودگردان برای داشتن ارتش و حفظ شهرک‌های صهیونیست‌نشین کرانه‌ی غربی و نوار غزه. اما مردم فلسطین که از تغییر استراتژی عرفات در برابر دشمن سرزمین‌شان خشمگین بودند، بار دیگر «راهبرد مبارزه» را بر سازش ترجیح دادند و دور دوم مبارزات علیه رژیم صهیونیستی، موسوم به «انتفاضة الاقصی» را آغاز کردند. صهیونیست‌ها با آگاهی از کاهش مقبولیت عرفات، در اقدامی تحقیرآمیز، همه‌ی اقدامات او را تحت نظر گرفتند و تا دو سال بعد، عرفات بدون هیچ‌گونه ارتباط با خارج از مقرش زندگی کرد و در سال 2004 به طرز مشکوکی در پاریس درگذشت. پس از بحث و جدل بر سر علت فوت عرفات و درخواست همسر او برای آزمایش از پیکر وی، متخصصان سویسی با انجام آزمایش بر جسد یاسر عرفات اعلام کردند که در استخوان او 18 برابر اندازه معمول رادیواکتیو یافته‌اند. همچنین قرار بود هیئتی مرکب از متخصصان بیوپزشکی فرانسه، سوییس و روسیه به صورت جداگانه روی یک سوم باقی‌مانده جسد عرفات تحقیق کنند که فرانسوی‌ها از این کار خودداری کردند. جنبش فتح و سایر فلسطینی‌ها اسرائیل را مسئول ترور رئیس تشکیلات خودگران می‌دانند.  خط سازشی که عرفات شروع کرد اگرچه بی‌نتیجه بود و به ضرر مقاومت تمام شد اما نشان داد که صهیونیست‌ها به هیچ وجه به‌دنبال مذاکره برای رسیدن به نتیجه نیستند و حتی به داشتن یک وجب از خاک فلسطین در اختیار فلسطینی‌ها رضایت نخواهند داد که طرح معامله قرن نشان از همین موضع زیاده‌خواهانه آنها دارد.  انتهای پیام/
 سرلشکر باقری: آموزه های فتح خرمشهر بسترساز فتح سنگرهای جدید برای رسیدن به عصر ظهور است , رئیس ستاد کل نیروهای مسلح با بیان اینکه پرچم مقاومت و ایستادگی برابر دشمنان را برافراشته نگه می داریم، تاکید کرد: عبرتها و آموزه های فتح خرمشهر می تواند بسترساز فتح سنگرهای جدید برای رسیدن به عصر ظهور باشد. , سرلشکر باقری در پیامی بمناسبت سوم خرداد؛ دشمن در پی تصرف خرمشهرهای ذهنی ملت ایران  است/ اذعان دستگاه تبلیغاتی غرب به دریافت ضربه مهلک پس از فتح خرمشهر به گزارش خبرگزاری تسنیم، سردار سرلشکر محمد باقری رئیس ستاد کل نیروهای مسلح به مناسبت فرا رسیدن سوم خردادماه سالروز آزادسازی خرمشهر و روز ملی مقاومت، ایثار و پیروزی پیامی  صادر کرد. متن پیام سرلشکر باقری به شرح ذیل است: بسم الله الرحمن الرحیم انا فتحنا لک فتحا مبینا دفاع مقدس هشت ساله از عظیم ترین رخدادهای تاریخ معاصر کشور و یکی از خطیرترین حوادث انقلاب اسلامی است که در نگاه ملت ایران و بلکه ملل آزاده و حق طلب جهان، سمبل جبهه بندی سازمان یافته و تهاجمی ابر قدرت های شرق و غرب در دوران جنگ سرد و نیز دشمنی های ارتجاع منطقه علیه انقلاب و نظام مقدس جمهوری اسلامی به شمار می رود. حافظه تاریخی ملل و جوامع بین الملل گواهی می دهد، جنگ تحمیلی استکبار جهانی و رژیم بعثی صدام علیه نظام نوپدید اسلامی ایران باید در همان ماه‌های اول جنگ، به نفع جبهه متجاوز به پایان می‌رسید و با توجه به اهداف تعیین شده به زعم آن طومار نظام اسلامی در هم پیچیده می شد، اما تجلی قدرت الهی در جبهه حق و حضور بالنده و عاشقانه مردم ایران در صحنه دفاع مقدس، نه تنها دشمنان را ناکام گذاشت، بلکه خود به الگویی برای مصاف با جنگ‌های محتمل آینده و از پیش ران های اصلی قدرت بازدارندگی ایران اسلامی برابر تهدیدات متصور تبدیل شد. با گذشت 32 سال از خاتمه جنگ تحمیلی استکبارجهانی با صراحت و اطمینان می توان گفت: در کارزار تاریخی دفاع مقدس هشت ساله ، مهم ترین نقطه عطف راهبردی جمهوری اسلامی ، حماسه معجزگون «فتح خرمشهر» یا «عملیات بیت المقدس »است که در واقع آخرین حلقه از استراتژی آزادسازی سرزمین های اشغالی کشور از لوث وجود پلید متجاوزین محسوب و به تأمین تمامیت ارضی کشور و دست یابی به موضع و موقعیتی کاملا برتردر ادامه دفاع مقدس انجامید . فتح الفتوح آزادسازی خرمشهر در سوم خردادماه1361 ، واقعیتی مسلم ، قاطع و برخوردار از ظرفیت های قدرتمند میدانی، عینی، رسانه ای و خبری عظیمی بود که دستگاه های تبلیغاتی غرب را مجبور به اعترافی بزرگ ساخت تا این واقعه شگفت آور را ضربه ای مهلک و استراتژیک بر پیکر ارتش بعث عراق تلقی نمایند. بی تردید فتح خرمشهر در آن مقطع خطیر و پرماجرای تاریخی ، یک مسأله عادی نبود؛ بلکه معجزه الهی و امداد غیبی بود که به دست توانای رزمندگان اسلام رقم خورد. دشمنان نظام و انقلاب با تکیه بر محاسبات غلط مادی و غفلت از قدرت الهی، خرمشهر را تسخیرناپذیر و فتح آن را ناممکن می دانستند. بدین جهت، وقتی خبر فتح خرمشهر در رسانه ها و مطبوعات منتشر شد؛ دشمنان اسلام را در بهت و حیرت فرو برد، در واقع بر همین اساس و بر مبنای همین رویکرد و تفکر بود که امام خمینی (ره) آن رهبر حکیم و عارف بزرگ پیرامون توجه خاص حضرت حق در فتح خونین شهر و ارتباط آن با امدادهای غیبی فرمودند : «فتح خرمشهر، یک مسأله عادی نبود. این که پانزده الی بیست هزار نفر به صف برای اسارت بیایند و تسلیم شوند، مسأله عادی نیست، بلکه مافوق طبیعت است.» جریان آزادسازی خرمشهر ، از جمله وقایع تاریخی است که فراتر از زمان و مکان وقوع، بویژه برای امروز کشور و ملت ایران، عبرت‌ها و آموزه‌های فراوانی را دارد که در پرتو آن می توان خرمشهرهای جدید و سرنوشت ساز دیگری در صحنه مقابله با دشمنان قسم خورده رقم زد و پیش روندگی انقلاب و نظام اسلامی به سمت آرمان های بلند، سترگ و تمدن ساز و فتح سنگرهای کلیدی جهان برای نیل به عصر ظهور را تضمین کرد که در این مسیر مبارک، نسل های جوان مومن، انقلابی و حزب اللهی و یکایک آنانی که به عزت، عظمت و اقتدار ایران و ایرانی پای بند و متعهد هستند، رسالت سنگینی برعهده دارند. امروز اردوگاه پرشمار دشمنان ایران اسلامی در پی تصرف خرمشهرهای ذهنی، فکری و نرم افزاری ملت ما هستند. دیروز خط دشمن کاملا مشخص و آشکار و عِدّه و عُدّه آنها کاملا بارز و واضح بود و فرماندهان نظامی آرایش های جنگی را کاملا بر روی نقشه ترسیم می کردند، اما امروز حد و حدود و آرایش های جنگی جبهه خصم در مقیاس زمان و در محدوده مکان تعریف نمی شود و در چنین فضایی ضروت هوشمندی، هوشیاری و آمادگی های مقابله صد چندان است. اینک در آستانه فرارسیدن سوم خرداد ماه و سی و هشتمین سالگرد حماسه عظیم و الهی آزادسازی خرمشهر از تسلط تجاوزگران و تبهکاران بین المللی و در راس آن رژیم تروریست و جنگ طلب آمریکا که در تلاقی با عید سعید فطر و جشن پیروزی ملت مسلمان ایران پس از یک ماه بندگی خالصانه در ضیافت الله رمضان، بسیار معنادار و الهام بخش است؛ سالگرد این پیروزی خجسته و روز ملی مقاومت، ایثار و پیروزی را تبریک و تهنیت عرض نموده و با گرامیداشت یاد، خاطره، آرمان و راه نورانی شهیدان هشت سال دفاع مقدس به ویژه شهدای تاریخ ساز عملیات بیت المقدس تاکید می کنیم: به توفیق الهی و با تاسی بر میراث جاودان حضرت امام خمینی(ره) و آموزه های هشت سال دفاع مقدس و تبعیت از منویات و رهنمودهای حکیمانه مقام عظمای ولایت و رهبری و فرماندهی کل قوا حضرت امام خامنه ای(مدظله العالی) نیروهای مسلح جمهوری اسلامی با برافراشته نگه داشتن پرچم مقاومت، پایداری و ایستادگی برابر دشمنان، اشراف اطلاعاتی همه جانبه بر وضعیت، موقعیت، ترفندها و تحرکات دشمنان ریز و درشت از جمله ارتش ماجراجو، تروریست و ضد بشری آمریکا در منطقه و سرزمین های دوردست را دستور کار دائمی و غفلت ناپذیر خود دانسته و اجازه عرض اندام و فتنه سازی های نوین علیه استقلال، امنیت و تمامیت ارضی و به خطر انداختن انقلاب و نظام اسلامی را به احدی نداده و هر گونه خطای محاسباتی آنان در هر نقطه از جهان علیه منافع ملی ایران عزیز را قاطعانه با پاسخ درخور مواجه خواهند ساخت. سرلشکر پاسدار محمد باقری رئیس ستاد کل نیروهای مسلح انتهای پیام/
 عکس/ متن قاب پشت صحنه سخنرانی مهم رهبر انقلاب چه بود؟ , متن قاب پشت صحنه سخنرانی مهم رهبر انقلاب عبارت سَنُصَلّی فِی القُدس إن شاءالله درج شده بود. , به گزارش خبرگزاری تسنیم، در بیانات امروز رهبر معظم انقلاب اسلامی به مناسبت روز قدس، تابلویی پشت سر ایشان قرار داشت که بر روی آن عبارت «سنصلی فی القدس ان‌شاءالله» [به خواست خدا بزودی در قدس نماز خواهیم خواند] درج شده بود. می توانید متن سخنان رهبر معظم انقلاب به مناسبت روز قدس را از اینجا بخوانید. انتهای پیام/
 تذکر نماینده مجلس به "ظریف" برای بازگرداندن برخی از هموطنان از کویت , نماینده مردم ایذه در مجلس از تذکر و مذاکره خود با وزیر امور خارجه و رئیس سازمان هواپیمایی برای بازگردادن هموطنانمان از کویت به کشورمان خبر داد. , هدایت الله خادمی نماینده مردم ایذه و باغملک در مجلس شورای اسلامی در گفت وگو با خبرنگار پارلمانی خبرگزاری تسنیم، با بیان اینکه برخی از هموطنان به دلایل گوناگون به کشورهای مختلف سفر کرده اند که به دلیل شیوع ویروس کرونا و عدم فعالیت شرکتهای هواپیمایی امکان بازگشت به کشور را ندارند، گفت: سالهاست که برخی از هموطنانمان برای کار به کویت سفر می کنند و در حال رفت و آمد هستند. وی افزود: متاسفانه با شیوع ویروس کرونا و عدم فعالیت شرکتهای هواپیمایی و رفت و آمد دریایی چند صد نفر از هموطنانمان که برای کار به کویت سفر کرده اند، نمی توانند به کشور بازگردند. نماینده ایذه و باغملک در مجلس ادامه داد: بسیاری از این افراد و خانواده های آنها از استان خوزستان، فارس و همچنین شهر لامرد  با بنده تماس و درخواست همراهی به منظور مکاتبه با مسئولان ذیربط برای بازگرداندن آنها را کرده اند. خادمی با بیان اینکه برای حل مشکل و بازگرداندن این هموطنان به محمدجواد ظریف وزیر امور خارجه و رئیس سازمان هواپیمایی کشوری، تذکر و در این باره مذاکره کرده ام، بیان داشت: مسئولان قول پیگیری داده اند که تاکنون اتفاقی نیفتاده که امیدواریم مسئولان ذیربط هر چه سریعتر ضمن مذاکره با مسئولان کشورهایی که هموطنانمان امکان بازگشت از آنها را ندارند، مکاتبه و شرایط بازگشت آنها را فراهم کنند. انتهای پیام/
 رهبر معظم انقلاب: مسئله فلسطین فراموش شدنی نیست/ آینده برای رژیم صهیونیستی سخت تر خواهد شد/ همه‌پرسی تنها نتیجه‌ای است که باید بر چالش‌های فلسطین مترتّب شود , رهبر معظم انقلاب اسلامی فرمودند: حقیقت آن است که مسئله‌ ای به عظمت فلسطین چیزی نیست که غیرت و اعتماد به نفس روزافرون ملتهای مسلمان اجازه فراموش شدن آن را بدهد. , به گزارش خبرنگار سیاسی خبرگزاری تسنیم، سخنرانی حضرت آیت الله خامنه‌ای رهبر معظم انقلاب اسلامی به مناسبت روز جهانی قدس آغاز شد. این سخنرانی همزمان به صورت زنده از شبکه های مختلف داخلی و بین المللی رادیویی، تلویزیونی و فضای مجازی در حال پخش است. متن بیانات رهبر معظم انقلاب اسلامی به شرح زیر در حال به‌روزرسانی است: بسم‌اللّه‌الرّحمن‌الرّحیم و الحمد للّه ربّ العالمین و صلّی اللّه علی محمّد و آله الطّاهرین و صحبه المنتجبین و من تبعهم باحسان الی یوم الدّین. به همه‌ی برادران و خواهران مسلمان در سراسر جهان درود می‌فرستم و قبولی طاعات آنان در ماه مبارک رمضان را از خداوند مسئلت می‌کنم و پیشاپیش فرا رسیدن عید سعید فطر را به آنان تبریک می‌گویم و پروردگار کریم را بر نعمت حضور در این ماه ضیافت الهی، سپاس می‌گویم. امروز روز قدس است؛ روزی که با ابتکار هوشمندانه‌ی امام خمینی (رضوان‌الله‌علیه) همچون حلقه‌ی وصلی برای هم‌صداییِ مسلمانان درباره‌ی قدس شریف و فلسطین مظلوم تعیین شد؛ و در این چند دهه، در این ‌باره نقش‌آفرینی کرد و از این پس نیز خواهد کرد ان‌شاءاللّه. ملّتها از روز قدس استقبال کردند و آن را همچون نخستین کار واجب، یعنی برافراشته نگهداشتن پرچم آزادی فلسطین گرامی داشتند. سیاست عمده‌ی استکبار و صهیونیسم، کمرنگ کردن مسئله‌ی فلسطین در ذهنیّت جوامع مسلمان و به سَمت فراموشی راندن آن است. و فوری‌ترین وظیفه، مبارزه با این خیانتی است که به دست مزدوران سیاسی و فرهنگی دشمن در خودِ کشورهای اسلامی صورت می‌گیرد و حقیقت آن است که مسئله‌ای به عظمت مسئله‌ی فلسطین چیزی نیست که غیرت و اعتماد به نفْس و هوشمندی روزافزون ملّتهای مسلمان، اجازه‌ی فراموش شدن آن را بدهد؛ هر چند آمریکا و دیگر سلطه‌گران و پادوهای منطقه‌ای آنان همه‌ی پول و توان خود را برای آن به کار گیرند. اوّلین سخن، یادآوری بزرگیِ فاجعه‌ی غصب کشور فلسطین و تشکیل غدّه‌ی سرطانی صهیونیستی در آن است. در میان جنایات بشری دورانهای نزدیک به زمان حاضر، هیچ جنایتی در این حجم و با این شدّت وجود ندارد. غصب یک کشور و بیرون کردن مردم برای همیشه از خانه و کاشانه و سرزمین اجدادی خود، آن هم با فجیع‌ترین انواع قتل و جنایت و هلاکِ حَرث و نسل و ده‌ها سال تداوم این ستم تاریخی، حقیقتاً یک رکورد جدید از سَبُعیّت و شیطان‌صفتی بشر است. عامل و مجرم اصلی این فاجعه، دولتهای غربی و سیاستهای شیطانی آنها بود. آن روزی که دولتهای فاتح جنگ اوّل جهانی، منطقه‌ی غرب آسیا، یعنی قلمرو آسیایی حکومت عثمانی را به عنوان مهم‌ترین غنیمت جنگی، میان خود در کنفرانس پاریس تقسیم میکردند، نیاز به یک پایگاه امن در قلب این منطقه را برای تضمین سلطه‌ی دائمی خود بیش از پیش احساس کردند. انگلیس از سالها پیش از آن، با طرح بالفور زمینه را آماده کرده و با همفکری زرسالاران یهودی بدعتی به نام صهیونیسم را مهیّای نقش‌آفرینی کرده بود؛ و اکنون زمینه‌های عملی آن فراهم می‌شد. از همان سالها مقدّمات را بتدریج در کنار هم چیدند و سرانجام پس از دوّمین جنگ جهانی با استفاده از غفلت و گرفتاری‌ دولتهای منطقه، ضربه‌ی خود را وارد آوردند و رژیم جعلی و دولتِ بدون ملّتِ صهیونیست را اعلام کردند. آماج این ضربه در درجه‌ی اوّل ملّت فلسطین و در درجه‌ی بعد همه‌ی ملّتهای این منطقه بودند. نگاه به حوادث بعدی منطقه‌ نشان میدهد که هدف اصلی و نزدیک غربی‌ها و کمپانی‌داران یهودی از ایجاد دولت صهیونیست، بنای یک پایگاه حضور و نفوذ دائمی برای خود در غرب آسیا و امکان دسترسی نزدیک برای دخالت و تحمیل و تسلّط بر کشورها و دولتهای این منطقه بود. از این رو رژیم جعلی و غاصب را به انواع امکانات قدرت‌آفرین ــچه نظامی و چه غیر نظامی ــ حتّی تسلیحات اتمی مجهّز کردند و رشد این غدّه‌ی سرطانی را در پهنه‌ی نیل تا فرات در برنامه‌های خود گنجاندند. متأسّفانه اغلب دولتهای عرب پس از مقاومت‌های نخستین که برخی از آنها تحسین‌برانگیز بود، بتدریج تسلیم شدند و بخصوص پس از ورود ایالات متحدّه‌ی آمریکا به عنوان متولّی مسئله، هم وظیفه‌ی انسانی و اسلامی و سیاسی، و هم غیرت و نخوت عربی خود را به فراموشی سپرده و با امیدهای واهی به هدفهای دشمن کمک کردند. «کمپ دیوید» مثال روشنی از این حقیقت تلخ است. گروه‌های مبارز نیز پس از برخی مجاهدتهای فداکارانه در سالهای نخست، بتدریج به راه بی‌فرجام مذاکره با اشغالگر و حامیانش کشانده شدند و خطّ سیری را که میتوانست به تحقّق آرمان فلسطین منتهی شود، رها کردند. مذاکره با آمریکا و دیگر دولتهای غربی و نیز با مجامع بی‌خاصیّت بین‌المللی، تجربه‌ی تلخ و ناموفّق فلسطین است. نشان دادن شاخه‌ی زیتون در مجمع عمومی سازمان ملل، نتیجه‌ای جز قرارداد خسارت‌بار «اُسلو» نداشت و سرانجام هم به سرنوشت عبرت‌انگیز یاسر عرفات منتهی شد. طلوع انقلاب اسلامی در ایران، فصل جدیدی در مبارزه برای فلسطین گشود. از اوّلین قدمها یعنی بیرون راندن عناصر صهیونیست که ایرانِ دورانِ طاغوت را یکی از پایگاه‌های امن خود می‌شمردند و سپردن محلّ سفارت غیر رسمی رژیم صهیونیست به نمایندگی فلسطین و قطع جریان نفت تا کارهای بزرگ و فعّالیّتهای گسترده‌ی سیاسی، همه موجب پدید آمدن «جبهه‌ی مقاومت» در کلّ منطقه شد و امید به حلّ مسئله در دلها شکفت. با ظهور جبهه‌ی مقاومت، کار بر رژیم صهیونیستی سخت و سخت‌تر شد ــ و البتّه در آینده بسی سخت‌تر هم خواهد شد ان‌شاءاللّه ــ ولی تلاش حامیان آن رژیم و در رأس آنان آمریکا در دفاع از آن هم بشدّت افزایش یافت. پیدایش نیروی مؤمن و جوان و فداکار حزب‌اللّه در لبنان و تشکیل گروه‌های پُرانگیزه‌ی حماس و جهاد اسلامی در درون مرزهای فلسطین نه تنها سردمداران صهیونیست بلکه آمریکا و دیگر ستیزه‌گران غربی را هم مضطرب و سراسیمه کرد و یارگیری از درون منطقه و از درون جامعه‌ی عربی را در صدر برنامه‌های آنان پس از پشتیبانی‌های سخت‌افزاری و نرم‌افزاری از رژیم غاصب قرار داد. نتیجه‌ی کار پُرحجم آنان، امروز در رفتار و گفتار بعضی سردمداران دولتهای عربی و برخی فعّالان خائن سیاسی و فرهنگی عرب، آشکار و جلویِ چشم همه است. امروز از هر دو سو فعّالیّت‌های متنوّعی در صحنه‌ی مبارزه ظهور می‌کند، با این تفاوت که جبهه‌ی مقاومت رو به اقتدار و امیدِ فزاینده و جذب روزافزون عناصر قدرت پیش می‌رود و بعکس جبهه‌ی ظلم و کفر و استکبار روز به روز تهی‌تر و مأیوس‌تر و کم‌توان‌تر می‌شود. نشانه‌ی روشن این مدّعا آن است که ارتش صهیونیست که یک روز ارتشی شکست‌ناپذیر و برق‌آسا شمرده می‌شد و ارتش‌های بزرگ دو کشور مهاجم را در ظرف چند روز متوقّف می‌کرد، امروز در برابر نیروهای مبارز مردمی در لبنان و غزّه مجبور به عقب‌نشینی و اعتراف به شکست می‌شود. با این حال عرصه‌ی مبارزه بشدّت خطیر و تغییرپذیر و نیازمند مراقبت دائمی است و موضوع این مبارزه بسی مهم و سرنوشت‌ساز و حیاتی است. هر گونه غفلت و سهل‌اندیشی و خطا در محاسبات اساسی، زیانهای سنگین وارد خواهد کرد. بر این اساس به همه‌ی کسانی که دل در گرو مسئله‌ی فلسطین دارند چند توصیه می‌کنم: 1ـ مبارزه برای آزادی فلسطین، جهاد فی سبیل اللّه و فریضه و مطلوب اسلامی است. پیروزی در چنین مبارزه‌ای تضمین شده است، زیرا فرد مبارز حتّی در صورت کشته شدن هم به اِحدی الحُسنیین دست یافته است. بجز این، مسئله‌ی فلسطین یک مسئله‌ی انسانی است، بیرون کردن میلیون‌ها انسان از خانه و مزرعه و محلّ زندگی و کسب خود، آن هم با قتل و جنایت، هر وجدان انسانی را آزرده و متأثّر میکند و در صورت داشتن همّت و شجاعت به مقابله وادار می‌سازد. پس محدود کردن آن به یک مسئله‌ی صرفاً فلسطینی و حدّاکثر عربی، خطایی فاحش است. آنها که سازش چند عنصر فلسطینی یا حکّام چند کشور عربی را مجوّز عبور از این مسئله‌ی اسلامی و انسانی می‌شمرند، بشدّت دچار خطا در فهم مسئله و احیاناً دچار خیانت در تحریف آنند. 2ـ هدف این مبارزه، آزادی همه‌ی سرزمین فلسطین ــ از بحر تا نهر ــ و بازگشت همه‌ی فلسطینیان به کشور خویش است. فروکاستن آن به تشکیل دولتی در گوشه‌ای از این سرزمین، آن هم به شیوه‌ی تحقیرآمیزی که در ادبیّات صهیونیست‌های بی‌ادب از آن یاد می‌شود، نه نشانه‌ی حق‌جویی است و نه نشانه‌ِی واقع‌بینی است. واقع آن است که امروز میلیون‌ها فلسطینی به مرتبه‌ای از اندیشه و تجربه و اعتماد به نفْس رسیده‌اند که بتوانند این جهاد بزرگ را وجهه‌ی همّت سازند و البتّه به نصرت الهی و پیروزی نهایی مطمئن باشند، که فرمود: وَ لَیَنصُرَنَّ‌ اللهُ مَن یَن‍ـصُرُه، اِنَّ اللهَ لَقَوِیٌّ عَزیزٌ؛  بی‌شک بسیاری از مسلمانان در سراسر جهان آنها را یاری و با آنان همدردی خواهند کرد ان‌شاءاللّه. 3ـ هر چند بهره‌ گرفتن از هر امکان حلال و مشروع در این مبارزه مُجاز است و از جمله حمایتهای جهانی، ولی مؤکّداً باید از اعتماد به دولتهای غربی و نیز مجامع جهانیِ ظاهراً یا باطناً وابسته به آنها پرهیز کرد. آنها با هر موجودیّت اثرگذار اسلامی دشمنند؛ آنها به حقوق انسانها و ملّتها بی‌اعتنایند؛ آنها خود عاملِ بیشترین خسارتها و جنایتها به امّت اسلامی‌اند؛ هم اکنون کدام نهاد جهانی یا کدام قدرت جنایت‌کار پاسخگوی ترورها، قتل‌عام‌ها، جنگ‌افروزی‌ها، بمبارانها، و قحطی‌های مصنوعی در چندین کشور اسلامی و عربی است؟ امروز دنیا یک به یک تعداد قربانیان کرونا را در سراسر جهان میشمارد، امّا هیچ کس نپرسیده و نمی‌پرسد قاتل و مسئول صدها هزار شهید و اسیر و مفقود در کشورهایی که آمریکا و اروپا در آن آتش جنگ را روشن کرده‌اند کیست؟ مسئول این همه خون بناحق بر خاک ریخته در افغانستان، یمن، لیبی، عراق، سوریه و دیگر کشورها کیست؟ مسئول این همه جنایت و غصب و تخریب و ظلم در فلسطین کیست؟ چرا هیچ کس این میلیون‌ها کودک و زن و مردِ مظلوم در جهان اسلام را شمارش نکرد؟ چرا کسی قتل‌عام شدن مسلمانان را تسلیت نمیگوید؟ چرا میلیون‌ها فلسطینی باید هفتاد سال از خانه و کاشانه‌ِی خود دور بوده و در تبعید به سر برند؟ و چرا قدس شریف، قبله‌ی اوّل مسلمانان باید مورد اهانت قرار گیرد؟ سازمان به اصطلاح ملل به وظیفه‌ی خود عمل نمی‌کند و نهادهای به اصطلاح حقوق بشری مُرده‌اند. شعار «دفاع از حقوق کودک و زن» شامل کودکان و زنان مظلوم یمن و فلسطین نمی‌شود. این ‌چنین است وضع قدرتهای ظالم غربی و مجامع وابسته‌ی جهانی؛ وضع برخی دولتهای دنباله‌رو آنان در منطقه هم در بی‌آبرویی و رسوایی بدتر از آن است که به بیان آید. پس جامعه‌ی مسلم غیور و دیندار باید به خود و نیروی درونی‌اش تکیه کند؛ دست قدرتمند خود را از آستین بیرون آورد و با توکّل و اعتماد به خداوند از موانع عبور کند. 4ـ نکته‌ی مهمّی که نباید از نظر نخبگان سیاسی و نظامی جهان اسلام دور بماند، سیاست آمریکا و صهیونیست‌ها در انتقال درگیری‌ها به پشت جبهه‌ی مقاومت است. راه‌اندازی جنگهای داخلی در سوریه، و محاصره‌ی نظامی و کشتار شبانه‌روزی در یمن، و ترور و تخریب، و تولید داعش در عراق، و قضایای مشابه در برخی دیگر از کشورهای منطقه، همگی ترفندهایی برای سرگرم کردن جبهه‌ی مقاومت و فرصت دادن به رژیم صهیونیست است. برخی سیاستمداران کشورهای مسلمان نادانسته و برخی دانسته در خدمت این ترفندهای دشمن قرار گرفته‌اند. راه جلوگیری از اجرای این سیاست خباثت‌آمیز، عمدتاً خواست و مطالبه‌ِی جدّی جوانان غیرتمند در سراسر جهان اسلام است. جوانان در همه‌ی کشورهای اسلامی بویژه کشورهای عربی، نباید توصیه‌ی امام خمینی عظیم را از نظر دور بدارند که فرمود: هر چه فریاد دارید بر سر آمریکا ــ و نیز البتّه دشمنِ صهیونیست ــ بکشید. 5ـ سیاست عادّی‌سازی حضور رژیم صهیونیستی در منطقه یکی از عمده‌ترین سیاست‌های ایالات متّحده‌ی آمریکا است. برخی دولتهای عربی منطقه که نقش پادوی آمریکا را ایفا می‌کنند، در این ‌باره به تهیّه‌ی مقدّمات لازم آن، از قبیل ارتباطات اقتصادی و امثال آن پرداخته‌اند؛ این تلاشها یکسره عقیم و بی‌نتیجه است. رژیم صهیونیستی زائده‌ای مهلک و زیان بخش برای این منطقه است و بیقین ریشه‌کن و ازاله خواهد شد، و بی‌آبرویی و سیه‌رویی برای کسانی خواهد ماند که امکانات خود را در خدمت این سیاست استکباری نهاده‌اند. برخی برای توجیه این رفتار زشت، استدلال می‌کنند که رژیم صهیونیستی واقعیّتی در منطقه است، بی‌آنکه به یاد آورند که با واقعیّتهای مهلک و زیان‌بخش باید مبارزه کرد و آن را ازاله کرد. امروز کرونا یک واقعیّت است و همه‌ی انسانهای باشعور، مبارزه با آن را واجب می‌دانند. ویروس دیرپای صهیونیسم بی‌گمان از این پس دیری نمی‌پاید و به همّت و ایمان و غیرت جوانان از این منطقه ریشه‌کن خواهد شد. 6ـ اصلی‌ترین توصیه‌ی اینجانب توصیه به تداوم مبارزه و سامان بخشیدن به سازمانهای جهادی و همکاری آنان با یکدیگر و گسترش عرصه‌ی جهاد در همه‌ی سرزمین‌های فلسطینی است. همه باید ملّت فلسطین را در این جهاد مقدّس یاری کنند. همه باید دست مبارز فلسطینی را پُر، و پشت او را محکم کنند. ما با افتخار، هر چه در توان داشته باشیم در این راه انجام خواهیم داد. یک روز تشخیص ما این شد که مبارز فلسطینی، دین و غیرت و شجاعت دارد و تنها مشکل او دستِ تهی از سلاح او است. به هدایت و مدد الهی برنامه‌ریزی کردیم و نتیجه این است که موازنه‌ی قدرت در فلسطین دگرگون شد و امروز غزّه می‌تواند در برابر تهاجم نظامی دشمن صهیونیست بایستد و بر آن پیروز شود. این تغییر معادله در بخش موسوم به سرزمین‌های اشغالی خواهد توانست قضیّه‌ی فلسطین را به گامهای نهایی نزدیک کند. تشکیلات خودگردان در این امر تکلیفی بزرگ برعهده دارد. با دشمن وحشی جز با اقتدار و از موضع قدرت نمی‌توان سخن گفت، و زمینه‌ی این اقتدار بحمداللّه در ملّت شجاع و مقاوم فلسطین آماده است. جوانان فلسطینی امروز تشنه‌ِی دفاع از کرامت خویشند. حماس و جهاد اسلامی در فلسطین و حزب‌اللّه در لبنان، حجّت را بر همه تمام کرده‌اند. دنیا فراموش نکرده و نخواهد کرد آن روزی را که ارتش صهیونیست مرزهای لبنان را شکست و تا بیروت پیش آمد و آن روزی را که قاتل جنایت‌کاری به نام آریل شارون در صبرا و شتیلا حمّام خون به راه انداخت، و نیز فراموش نکرده و نخواهد کرد آن روزی را که همین ارتش در زیر ضربات کوبنده‌ی حزب‌اللّه چاره‌ای جز این نیافت که با دادن تلفات فراوان و با اعتراف به شکست، از مرزهای لبنان عقب‌نشینی کند و برای آتش‌بس به التماس بیفتد؛ دست پُر و موضع قدرت یعنی این. حال بگذار فلان دولت اروپایی که باید به خاطر فروش موادّ شیمیایی به رژیم صدّام تا ابد شرمسار باشد، حزب‌اللّهِ مجاهدِ سرافراز را غیر قانونی بداند. غیر قانونی، رژیمی مثل آمریکا است که داعش را تولید میکند و رژیمی مثل آن دولتِ اروپایی است که هزاران نفر در بانه‌ی ایران و حلبچه‌ی عراق بر اثر موادّ شیمیایی‌اش به کام مرگ می روند. 7ـ سخن آخر آن است که فلسطین متعلّق به فلسطینیان است، و باید با اراده‌ی آنان اداره شود. طرح همه‌پرسی از همه‌ی ادیان و اقوام فلسطینی ــ که از نزدیک به دو دهه‌ی پیش از این ارائه کرده‌ایم ــ تنها نتیجه‌ای است که باید بر چالشهای امروز و فردای فلسطین مترتّب شود. این طرح نشان می‌دهد که ادّعای یهودی ستیزی که غربیان با بوقهای خود آن را تکرار می‌کنند، بکلّی بی‌اساس است. در این طرح، فلسطینیانِ یهودی و مسیحی و مسلمان، در کنار هم در یک همه‌پرسی شرکت و نظام سیاسی کشور فلسطین را تعیین میکنند؛ آنچه قطعاً باید برود نظام صهیونیستی است و صهیونیسم، خود بدعتی در آئین یهود و کاملاً بیگانه از آن است. در پایان، یاد شهیدان قدس، از شیخ احمد یاسین و فتحی شقاقی و سیّد عبّاس موسوی، تا سردار بزرگ اسلام و چهره‌ی فراموش نشدنی مقاومت، شهید قاسم سلیمانی و مجاهد بزرگ عراقی، شهید ابومهدی المهندس و دیگر شهدای قدس را گرامی می‌دارم و به روح امام خمینی عظیم‌الشّأن که راه عزّت و جهاد را به روی ما گشود، درود می‌فرستم، و نیز برای برادر مجاهد، مرحوم حسین شیخ‌الاسلام که سالیانی در این راه تلاش کرد، رحمت الهی را مسئلت می‌کنم. در پایان به همه بینندگان و شنوندگان عزیز عرض می‌کنم روز قدس امسال اولین روز قدسی است که در آن قاسم سلیمانی عزیز حضور ندارد. برای شادی روح او همه یک حمد و یک قل هو الله بخوانید. والسّلام علیکم و رحمةاللّه انتهای پیام/
 اولویت های دوازده گانه مجلس یازدهم از دیدگاه یک نماینده , نماینده بافق و مهریز اولویت های مجلس یازدهم را از دیدگاه خود تشریح کرد. , محمدرضا صباغیان نماینده و منتخب مردم بافق در مجلس یازدهم در گفت وگو با خبرنگار پارلمان خبرگزاری تسنیم، در تشریح اولویتهای مجلس یازدهم، گفت: جایگاه مجلس یازدهم به دلیل ساختار پارلمان و عملکرد برخی از نمایندگان تنزل پیدا کرده که به اعتقاد بنده ارتقاء جایگاه مجلس اولین اولویت مجلس یازدهم است. وی با بیان اینکه بهبود وضعیت معیشت و اقتصاد یکی از مهمترین اولویتهای مجلس بعدی است، افزود: کشور از سوی آمریکا تحت فشار شدیدترین تحریمها قرار دارد، لذا ارائه راهکارهای مناسب مقابله با تحریمهای ظالمانه آمریکا یکی دیگر از اولویتهای مجلس بعدی است. نماینده مردم بافق در مجلس با بیان اینکه مجلس مصوبه ای مبنی بر ارائه گزارش سالیانه رئیس جمهور و وزرا به نمایندگان را دارد که اجرای صحیح و دقیق آن نیز باید در اولویت قرار گیرد، گفت: معتقدم اصلاح آیین نامه داخلی مجلس از جمله کاهش قدرت رئیس مجلس و اقتدار نمایندگان برای کارآمدتر شدن قوه مقننه نیز در اولویت وکلای ملت در مجلس آینده باشد. صباغیان با تاکید بر اینکه چابکسازی دولت و اجرای واقعی اصل 44 قانون اساسی با نظارت بر حسن اجرای قوانین نیز باید در اولویت گیرد، ادامه داد: به اعتقاد بنده بانکداری اسلامی و مبارزه با ربا که جامعه را به دو قشر فقیر و غنی با فاصله طبقاتی بسیار زیاد تقسیم کرده است از مسائل حائز اهمیت است که باید در اولویت مجلس باشد. نماینده مردم بافق در مجلس با تاکید بر اینکه مسائل مهم کشور باید اولویت بندی شود، اضافه کرد: مالیات بردرآمد و ثروت دهکهای بالای جامعه، اصلاح قانون کار و حمایت از کارگر، اصلاح و تنقیح قوانین  و همچنین متعادلسازی در ورود و خروج دانشگاهیان و نیازهای جامعه از دیگر اولویتهای وکلای ملت در مجلس یازدهم خواهد بود. انتهای پیام/
 مسئولان جلوی دلال بازی را بگیرند/پول خرید مسکن صرف رهن و اجاره می شود! , نماینده مردم سمیرم در مجلس بر ضرورت جلوگیری از افزایش قیمت‌ها تاکید کرد و گفت: برای کنترل قیمت ها باید جلوی دلالان گرفته شود. ,  اصغر سلیمی نماینده مردم سمیرم در مجلس شورای اسلامی در گفت وگو با خبرنگار پارلمانی خبرگزاری تسنیم، با اشاره افزایش قیمت اقلام خوراکی، کالاهای مختلف و همچنین مسکن، اظهار داشت: قیمت مایحتاج اساسی مردم مثل برنج، عدس، نخود و لوبیا بیرویه افزایش یافته و لازم است مسئولان مربوطه هر چه سریعتر به مسئله ورود کرده و جلوی افزایش قیمتها و مداخله دلالان را بگیرند. وی افزود: بسیاری از دهکهای پایین جامعه به دلیل شیوع کرونا فعالیت اقتصادی خود را از دست داده اند و در شرایط اقتصادی خوبی قرار ندارند بنابراین لزوم رسیدگی به افزایش قیمت مواد غذایی به ویژه برنج و حبوبات در ماه مبارک رمضان امری ضروری است. نماینده مردم سمیرم در مجلس با بیان اینکه قیمت خودرو و مسکن نیز سر به فلک گذاشته و متاسفانه باز هم شاهد این هستیم که برخی از مسئولان عنوان می کنند افزایش قیمت حباب است،  افزود: پیش از این در مورد ارز و طلا نیز گفته می شد حباب است، اما حباب‌ها هر روز بزرگتر شد. لازم است مسئولان مربوطه برای جلوگیری از افزایش قیمت دست واسطه ها و دلالان را از بازار قطع کنند. سلیمی با اشاره به آشفتگی بازار مسکن، اظهار داشت: مردم نمی‌دانند برای مسکن دار شدن خود و فرزندانشان چه کنند؟ اگر با هزار مشقت و تنگنا پولی کنار بگذارند که خانه‌ای بخرند با افزایش سرسام آور قیمت نه تنها مسکن نمی توانند بخرند بلکه با همان پول رهن و اجاره آن خانه را هم نمی توانند پرداخت کنند. نماینده مردم سمیرم با بیان اینکه اگر شعار مقابله با فساد و کنترل تورم و قیمت ها را می‌دهید، نظارت کنید و شعار را عملیاتی کنید، اضافه کرد: مشکلات اقتصادی با صحبت و بخشنامه حل نمی‌شود بلکه عزم جدی و برنامه ریزی می‌خواهد. انتهای پیام/
 انصراف "شمس‌الدین حسینی" و "علی نیکزاد" از نامزدی ریاست مجلس , علی نیکزاد و سید شمس‌الدین حسینی از رقابت برای ریاست مجلس آینده انصراف دادند. , به گزارش گروه پارلمانی خبرگزاری تسنیم، حمید رضا حاجی‌بابایی منتخب مردم همدان در مجلس یازدهم اعلام کرد که علی نیکزاد و سید شمس‌الدین حسینی منتخبان اردبیل و تنکابن از رقابت برای ریاست مجلس آینده انصراف دادند.    به گزارش تسنیم، در جلسه روز گذشته فراکسیون انقلاب اسلامی مجلس یازدهم که با حضور 62 نفر از نمایندگان مجلس یازدهم که در واقع منتخبان مجامع استانی سراسر کشور بودند برگزار شد، آقایان قالیباف، حاجی‌بابایی، نیکزاد، حسینی و میرسلیم به‌شکل رسمی نامزدی خود را برای تصدی ریاست مجلس یازدهم به فراکسیون انقلاب اسلامی اعلام کرده بودند. انتهای پیام/
 گزارش آماری تسنیم از عملکرد ۴ساله مجلس دهم ــ بخش چهارم|۱۹۹ تحقیق و تفحص‌ بی‌نتیجه مجلس دهم , از مجموعه ۲۰۸ تحقیق و تفحص ارائه شده در مجلس دهم، تنها ۹ تحقیق و تفحص در صحن علنی مجلس قرائت شد و ۱۹۹ تقاضا به نتیجه نرسید. , به گزارش خبرنگار پارلمانی خبرگزاری تسنیم، دهمین دوره مجلس شورای اسلامی به پایان رسید و روزهای عمر خود را می‌گذراند و روز هفتم خرداد ماه جای خود را به مجلس جدید خواهد داد. در مورد کارنامه این دوره از مجلس (که برخی آن را ضعیف‌ترین مجلس پس از انقلاب می‌دانند) کمابیش سخن گفته شده و عملکرد نمایندگان آن نیز بعضاً مورد نقد و تحلیل قرار گرفته است. خبرگزاری تسنیم در چند گزارش مجزا، به بررسی آماری برخی عملکردهای مجلس دهم خواهد پرداخت. نمایندگان مجلس شورای اسلامی بر اساس قانون، 2 وظیفه مهم و اصلی «قانون‌گذاری» و «نظارت» را به‌عهده دارند. وکلای ملت علاوه بر نظارت بر تشکیل دولت که از طریق دادن رأی اعتماد به وزرای پیشنهادی صورت می‌گیرد‌، یک نظارت عام هم دارند که شامل تذکر، سؤال و استیضاح رئیس‌جمهور و وزرا می‌شود. انجام تحقیق و تفحص هم از مواردی است که در حیطه اختیارات نظارتی نمایندگان مجلس محسوب می‌شود. طبق اصل 76 قانون اساسی مجلس شورای اسلامی حق تحقیق و تفحص در تمام امور کشور را دارد. ** روند تحقیق و تفحص در مجلس چگونه است؟ طبق آیین‌نامه داخلی مجلس هرگاه نماینده‌ای، تحقیق و تفحص در هر یک از امور کشور را لازم بداند تقاضاى خود را به‌صورت کتبی به هیئت رئیسه مجلس تقدیم می‌کند و هیئت ‏رئیسه قوه مقننه نیز  ظرف چهل و هشت ساعت آن را به کمیسیون تخصصى ذی‏‌ربط برای رسیدگى ارجاع می‌دهد. کمیسیون مربوطه نیز موظف است حداکثر ظرف دو هفته از تاریخ وصول، اطلاعاتى را که در این زمینه کسب نموده در اختیار متقاضى یا متقاضیان قرار دهد. در صورتى که متقاضى یا متقاضیان، اطلاعات کمیسیون را کافى تشخیص ندهند، کمیسیون موظف است ظرف یک هفته از متقاضى یا متقاضیان و بالاترین مقام دستگاه اجرایى ذى‏‌ربط دعوت کرده و دلایل ضرورت تحقیق و تفحص و نظرات مقام فوق‌الذکر را استماع کند و تا مدت ده روز گزارش خود را مبنى بر تصویب یا رد تقاضاى تحقیق و تفحص به هیئت رئیسه مجلس ارائه دهد. این گزارش خارج از نوبت در دستور هفته بعد مجلس قرار می‌گیرد و در صورت تصویب تحقیق و تفحص، موضوع به همان کمیسیون تخصصى ذ‌یربط ارجاع مى‏‌شود. کمیسیون موظف است در مدت بیست روز اعضای هیئت تحقیق و تفحص را که حداقل یازده و حداکثر پانزده نفر خواهند بود از بین نمایندگان تعیین و به رئیس مجلس برای صدور و ابلاغ معرفى کند. چنانچه متقاضیان تحقیق و تفحص کمتر از پنج نفر باشند کلیه آنان عضو هیئت خواهند بود، اعضای هیئت پس از مشخص شدن این روند از میان خود یک رئیس، دو نائب رئیس و یک دبیر انتخاب مى‏‌کنند. هیئت تحقیق و تفحص طبق آیین‌نامه داخلی مجلس 6 ماه فرصت دارد تا گزارش نهایی خود را برای قرائت در صحن علنی پارلمان به کمیسیون مربوطه ارائه کند تا پس از تصویب در آن کمیسیون برای قرائت در صحن علنی پارلمان تقدیم هیئت‌رئیسه پارلمان شود. البته  در صورت ضرورت با درخواست هیئت و تصویب هیئت رئیسه مجلس زمان تحقیق و تفحص تا شش ‌ماه دیگر قابل تمدید است.  در صورتی که جلسه مشترک هیئت تحقیق و تفحص و کمیسیون تخصصی تخلفات موضوع تحقیق را مهم و مسئول دستگاه یا سازمان را مقصر تشخیص ندهد، طرح استیضاح وزیر مربوطه در صورت رعایت مفاد اصل هشتاد و نهم (89) قانون اساسی در دستورکار مجلس قرار خواهد گرفت.  در صورتی‌ که در گزارش کمیسیون، تخلف احراز و درخواست تعقیب شود، متخلف توسط هیئت رئیسه مجلس حسب مورد به قوه قضائیه یا مرجع رسیدگی به تخلفات اداری معرفى مى‏‌شود تا خارج از نوبت تقاضاى کمیسیون را مورد رسیدگى قرار داده و نتیجه آن را به کمیسیون اعلام کند. ** عملکرد مجلس دهم در زمینه تحقیق و تفحص ** اجلاسیه اول در اجلاسیه اول مجلس دهم، 58 تقاضای تحقیق و تفحص به هیئت رئیسه تقدیم شده است. از این تعداد یک پرونده برای تعیین محورهای تحقیق و تفحص به نمایندگان متقاضی عودت شده و 57 پرونده به کمیسیون های تخصصی ارجاع شده است که از این تعداد 5 پرونده به دلیل انصراف متقاضیان مختومه شده و گزارش 16 پرونده به هیئت رئیسه ارسال شده است. از 16 پرونده ارسالی به هیئت رئیسه، گزارش 10 پرونده در صحن علنی مجلس مطرح شده که منجر به تصویب ضرورت انجام تحقیق و تفحص 8 پرونده و رد 2 پرونده در صحن علنی شده است و گزارش 6 پرونده نیز در انتظار طرح در صحن علنی است و در نهایت 36 پرونده موجود همچنان در حال رسیدگی در کمیسیون­های تخصصی ذی­ربط قرار داشت. براساس گزارش معاونت نظارت مجلس شورای اسلامی، مقایسه سال اول دوره نهم که 55 تحقیق و تفحص تقاضا شده بود با سال اول دوره دهم که 58 فقره تقاضا تقدیم شده نشان می‌دهد که نسبت به مدت مشابه دوره نهم تنها 3 تقاضای تحقیق و تفحص افزایش یافته است. از تعداد کل پرونده‌های تحقیق و تفحص ارائه شده در دوره دهم، موضوع 17 فقره از عناوین تحقیق و تفحص با موضوعات ارائه شده در دوره نهم مجلس، مشابه یا مشترک بود.   فهرست اجمالی پرونده‌های تحقیق و تفحص تقاضا شده در اجلاسیه اول دوره دهم مجلس  ** اجلاسیه دوم در اجلاسیه دوم مجلس دهم، 47 تقاضای تحقیق و تفحص به هیئت رئیسه تقدیم شده است. بر این اساس 2 پروند تحقیق و تفحص در راستای اعمال تبصر 7 ماد 214 آییننامه داخلی مجلس و یک پرونده تحقیق و تفحص جهت ارجاع به کمیسیون تخصصی نزد هیئت رئیسه است و 44 پروند تحقیق و تفحص دیگر برای رسیدگی به کمیسیونهای تخصصی ارجاع شده است. از 44 پرونده ارجاعی به کمیسیون تخصصی، 3 پرونده تحقیق و تفحص به دلیل انصراف متقاضیان در این مرحله مختومه شد و 34 پرونده تحقیق و تفحص همچنان در حال رسیدگی، بررسی، تصویب یا رد تقاضا در کمیسیون تخصصی ذیربط است. درحالیکه کمیسیونها، 7 پرونده تحقیق و تفحص را بررسی و نظر خود را مبنی بر تصویب یا رد تقاضای انجام تحقیق و تفحص به هیئت رئیسه اعلام کردند. از میان این 7 پرونده، گزارش 3 پرونده تحقیق و تفحص در صحن علنی مجلس مطرح شد که ضرورت انجام دو تحقیق و تفحص یعنی  «عملکرد شرکت دخانیات ایران » و «عملکرد سازمان جنگلها و مراتع و آبخیزداری کشور» توسط نمایندگان تصویب و ضرورت انجام یک تحقیق و تفحص رد شده است.   فهرست اجمالی پرونده‌های تحقیق و تفحص تقاضا شده در اجلاسیه دوم دوره دهم مجلس  از میان تقاضاهای تحقیق و تفحص در اجلاسیه اول که به کمیسیونهای تخصصی ارجاع شده بودند، گزارش نهایی تحقیق و تفحص از «بررسی نحوه برخورد با کارگران معدن روستای آق در تکاب» و «عملکرد صندوق ذخیره فرهنگیان» در اجلاسیه دوم در صحن علنی مجلس قرائت شد. همچنین، گزارش بررسی کمیسیونها مبنی بر تصویب یا رد تقاضای 6 پرونده تحقیق و تفحص تقاضا شده در اجلاسیه اول در این دوره به هیئت رئیسه اعلام شد که از این تعداد گزارش 5 پرونده تحقیق و تفحص در صحن علنی مجلس طرح و ضرورت انجام 4 پرونده تحقیق و تفحص آن به تصویب نمایندگان رسید. در گزارش معاونت نظارت مجلس در این دوره از مجلس آمده بود: از بین 47 تقاضای تحقیق و تفحص ارائه شد به هیئت رئیسه در اجلاسیه دوم در 15 مورد نمایندگان قبلا از ابزارهای نظارتی تذکر و سؤال استفاد کرده و سپس تقاضای تحقیق و تفحص در این زمینه، ارائه کرده‌اند. ** اجلاسیه سوم در این اجلاسیه، 71 تقاضای تحقیق و تفحص با افزایش 3% نسبت به اجلاسیه دوم به هیئت رئیسه تقدیم شده‌‌است. از این تعداد یک پرونده تحقیق و تفحص در راستای اعمال تبصره 7 ماده 212 آیین نامه داخلی مجلس و دو پرونده تحقیق و تفحص تا انتهای دوره اجلاسیه سوم همچنان در نزد هیئت رئیسه برای تعیین کمیسیون مربوطه قرار داشت. از 68 تقاضای ارجاعی به کمیسیون‌های تخصصی، ضرورت تحقیق و تفحص در 10 پرونده به تصویب رسیده و نتیجه آن به هیئت رئیسه منعکس شده که گزارش 8 پرونده در صحن علنی مطرح و ضرورت انجام 7 فقره از آن به تصویب نمایندگان رسیده‌است که تاکنون فرآیند اجرایی 3 پرونده مصوب آغاز شده و 4 پرونده دیگر در مرحله انتخاب اعضای هیئت و صدور ابلاغ است. همچنین در این اجلاسیه، گزارش نهایی 3 پرونده تحقیق و تفحص مصوب در اجلاسیه‌های قبلی در صحن علنی قرائت شد و گزارش نهایی 2 پرونده دیگر منتظر قرائت در صحن علنی است. در بازه زمانی این گزارش،‌ در مجموع 52 پرونده تحقیق و تفحص در کمیسیون‌های تخصصی مورد بررسی قرار گرفته است که کمیسیون اقتصادی با بررسی 14 پرونده عملکرد بسیار چشمگیری در این زمینه داشته‌است. بررسی‌ها نشان می‌دهد نمایندگان در 45% موضوعات تقاضای تحقیق و تفحص، از ابزارهای نظارتی تذکر و سؤال نیز استفاده کرده‌اند و 18% موضوعات تقاضاهای واصله، مشابه یا مشترک با موضوع تقاضاها در دوره قبل است که حاکی از حل نشدن مشکلات علیرغم پیگیری‌های مکرر است. فهرست اجمالی پرونده‌های تحقیق و تفحص تقاضا شده در اجلاسیه سوم دوره دهم مجلس  ** اجلاسیه چهارم در اجلاسیه چهارم مجلس دهم، 27 تقاضای تحقیق و تفحص به هیئت رئیسه تقدیم شده است. از میان 27 تقاضای مذکور، یک پرونده تحقیق و تفحص در راستای اعمال تبصره 7 ماده 212 آییننامه داخلی مجلس و یک پرونده تحقیق و تفحص جهت تعیین کمیسیون تخصصی نزد هیئت رئیسه است. یک پرونده تحقیق و تفحص نیز به دلیل عدم صراحت درخواست، در راستای اعمال تبصره 1 ماده 212 آییننامه داخلی به متقاضیان تحقیق و تفحص عودت داده شده است. 24 پرونده تحقیق و تفحص دیگر برای رسیدگی به کمیسیونهای تخصصی ارجاع شده است. فهرست اجمالی پرونده‌های تحقیق و تفحص تقاضا شده در اجلاسیه چهارم دوره دهم مجلس  از 24 پرونده ارجاعی به کمیسیون تخصصی، 4 پرونده تحقیق و تفحص به دلیل انصراف متقاضیان در این مرحله مختومه شده است و 20 پرونده تحقیق و تفحص همچنان در انتظار بررسی تصویب یا رد تقاضا در کمیسیون تخصصی مربوطه به سر میبرد. * نتیجه تحقیق و تفحص‌ها اقدامات انجام شده در خصوص تقاضاهای تحقیق و تفحص واصل شده در اجلاسیه‌های اول، دوم و سوم دوره دهم از میان 181 تقاضاهای تحقیق و تفحصی که در اجلاسیه اول، دوم و سوم (از 7 خرداد 95 تا 15 اردیبهشت 98 ) به کمیسیونهای تخصصی ارجاع شده بودند، 52 پرونده تحقیق و تفحص به دلیل انصراف متقاضیان در کمیسیون ذیربط مختومه شده است. همچنین تصویب یا رد ضرورت انجام تحقیق و تفحص 52 پرونده، توسط کمیسیون تخصصی به پایان رسیده و نتیجه آن به هیئت رئیسه اعلام شده است. 77 تقاضای تحقیق و تفحص همچنان در حال بررسی در کمیسیون تخصصی ذیربط است. از میان 52 گزارش واصله به هیئت رئیسه، گزارش 43 پرونده تحقیق و تفحص در صحن علنی مجلس طرح و ضرورت انجام 32 تحقیق و تفحص توسط نمایندگان تصویب و ضرورت انجام 11 تحقیق و تفحص رد شده است. دو پرونده نیز به دلیل انصراف متقاضیان مختومه شده و 7 پرونده نزد هیئت رئیسه جهت طرح در صحن علنی به سر میبرد. از مجموع 32 پرونده تحقیق و تفحصی که ضرورت انجام آن در صحن علنی مجلس به تصویب رسیده است، فرایند اجرایی 28 پرونده با تشکیل هیئتهای تحقیق و تفحص آغاز شده است. 4 پرونده نیز منتظر تعیین اعضای هیئت تحقیق و تفحص توسط کمیسیون است. از مجموع 28 پرونده تحقیق و تفحص مذکور، گزارش نهایی 9 پرونده در صحن علنی قرائت و گزارش نهایی یک پرونده منتظر طرح در صحن علنی برای قرائت بود که به عمر مجلس دهم نرسید. گزارش 3 پرونده نیز از طرف هیئت‌های تحقیق و تفحص تهیه و به کمیسیون ذیربط برای تدوین گزارش نهایی ارائه شده است. 14 پرونده نیز نزد هیئتهای تحقیق و تفحص بوده و یک پرونده نیز در این مرحله به دستور هیئت رئیسه مختومه شده است. براساس گزارش معاونت نظارت مجلس، تحقیق و تفحص «بررسی روند مبارزه با قاچاق کالا و بررسی سیاستهای دولت در مقابله با قاچاق و دلایل ناکارآمدی آن در دولتهای مختلف» و «عملکرد سازمان خصوصی‌سازی کشور» و «نحوه قیمتگذاری و واگذاری شرکت کشت و صنعت و دامپروری مغان» و «عملکرد گمرک جمهوری اسلامی ایران در خصوص واردات و صادرات، مبارزه با قاچاق کالا، تخلفات مالی، عدم رعایت قانون و ضوابط و ...» هر کدام دو تقاضا بوده که پس از تجمیع در کمیسیون، برای درخواستهای تجمیع شده یک هیئت تحقیق و تفحص تشکیل شده است. لازم به ذکر است هیئت رئیسه مجلس پرونده‌های تحقیق و تفحص از «عملکرد صندوق ذخیره فرهنگیـان»، «عملکـرد شـرکت ملی صنایع مس ایران» و «عملکرد وزارت صنعت، معدن و تجارت در خصوص صدور مجوز واگذاری معادن و نظارت بر برداشـت از منابع معدنی و وصول و هزینه کرد حقوق دولتی در استانهای همدان، مرکزی، کرمان، یزد و آذربایجان غربی و سایر استانهـا دارای منابع معدنی» را پس از قرائت در صحن علنی برای رسیدگی به قوه قضاییه ارجاع کرده است. خاطر نشان میسازد در بازه زمانی این گزارش، در مجموع 52 پرونده تحقیق و تفحص در کمیسیونهای تخصصی مورد بررسی قرار گرفته است که کمیسیون اقتصادی با بررسی 19 پرونده عملکرد بسیار چشمگیری در شاخص «تعداد پرونده‌های بررسی شـده» داشته است. تحلیل و پیشنهاد معاونت نظارت مجلس: بررسیها نشان میدهد از بین 27 تقاضای تحقیق و تفحص ارائه شده به هیئت رئیسه در این اجلاسیه در مقایسه با اجلاسیه مشابه در دوره نهم که طی آن نیز 10 تحقیق و تفحص تقاضا شده بود، تعداد تقاضای تحقیق و تفحص با افزایش 170 درصدی مواجه شده است. لیکن، در مقایسه با اجلاسیه سوم دوره دهم که 71 تحقیق وتفحص تقاضا شده بود، تعداد تقاضاهای تحقیق و تفحص در این اجلاسیه با کاهش 163درصدی مواجه شده است. از سوی دیگر از تعداد کل تقاضاهای تحقیق و تفحص در دوره دهم تاکنون (208 فقره)، موضوع 40 فقره از عناوین تحقیق و تفحص با موضوعات تقاضا شده در دوره قبل مجلس (دوره نهم) مشابه یا مشترک است. این موضوعات عبارتند از: نحوه واگذاری هلدینگ پتروشیمی باختر به بخش خصوصی بررسی وضعیت افراد دو تابعیتی و دارای گرین کارت در حوزه مسئولین و مدیران ارشد و شناسایی خلاءهای قانونی در این موضوع عملکرد صندوق ذخیره فرهنگیان عملکرد شرکت سرمایه‌گذاری تأمین اجتماعی (شستا) و شرکتهای تابعه بررسی عملکرد مناطق آزاد (تجاری- صنعتی و ویژه اقتصادی) کشور عملکرد شرکت ملی صنایع مس ایران، عملکرد وزارت صنعت، معدن و تجارت در خصوص صدور مجوز واگذاری معادن و نظارت بر برداشت از منابع معدنی عملکرد دانشگاه آزاد اسلامی عملکرد شرکت فرودگاهها و ناوبری هوایی ایران شرکت مدیریت منابع آب ایران و شرکت آب نیرو و شرکت سهامی سازمان آب و برق خوزستان عملکرد سازمان امور مالیاتی کشور عملکرد صندوق بازنشستگی کشوری عملکرد سازمان حج و زیارت شرکت آلومینیوم‌سازی ایران (ایرالکو) طی پنج سال گذشته عملکرد صندوق بازنشستگی فولاد و شرکتهای وابسته بررسی عملکرد بانکهای دولتی و خصوصی و نحوه برخورد با تخلفات و نحوه تخصیص وامهای کلان عملکرد شرکت سرمایه‌گذاری جمعیت هلال احمر جمهوری اسلامی ایران در خصوص بررسی منابع مالی درآمدها و هزینه‌ها و نحوه سرمایه‌گذاری و میزان حقوق و پاداش مسئولین مربوطه در ده سال اخیر عملکرد شهرداری تهران عملکرد بانک توسعه تعاون از سال 1388 تاکنون عملکرد سازمان تبلیغات اسلامی عملکرد وزارت علوم، تحقیقات و فنآوری عملکرد صنعت دخانیات کشور عملکرد سازمان اوقاف و امور خیریه عملکرد بانک ملت عملکرد سازمان جنگلها و مراتع و آبخیزداری کشور عملکرد بانک مرکزی جمهوری اسلامی ایران عملکرد بانک کشاورزی عملکرد مدیریت سازمان توسعه و نوسازی معادن و صنایع معدنی ایران (ایمیدرو) عملکرد گمرک جمهوری اسلامی ایران عملکرد سازمان حفاظت محیط زیست عملکرد سازمان میراث فرهنگی، صنایع دستی و گردشگری بنیاد شهید و امور ایثارگران سازمان نوسازی، توسعه و تجهیز مدارس کشور عملکرد شرکت ساخت و توسعه زیربناهای حمل و نقل کشور عملکرد سازمان برنامه و بودجه کشور فدراسیون فوتبال جمهوری اسلامی ایران عملکرد سازمان صدا و سیمای جمهوری اسلامی ایران عملکرد سازمان ملی استاندارد ایران عملکرد اداره کل آموزش و پرورش استان لرستان سازمان ملی زمین و مسکن انتهای پیام/
 نشست منتخبان مجلس یازدهم با "حاجی میرزایی" درباره رتبه بندی و همسان سازی حقوق فرهنگیان , منتخب مردم فریدون شهر در مجلس جزئیات نشست مشترک منتخبان مجلس یازدهم با وزیر آموزش و پرورش را تشریح کرد. , حسین محمد صالحی منتخب مردم فریدن و فریدون شهر در مجلس شورای اسلامی در گفت وگو با خبرنگار پارلمانی خبرگزاری تسنیم، در تشریح جزئیات جلسه منتخبین فرهنگی مجلس یازدهم با محسن حاجی میرزایی وزیر آموزش و پرورش، گفت: در جلسه مذکور نمایندگان به نبود اینترنت و شبکه دیجیتال صدا و سیما در مناطق و روستا های محروم اشاره کردند و خواستار این شدند که با رعایت پروتکلهای بهداشتی کلاسهای رفع اشکال ادامه یابد. وی با اشاره به اینکه در این جلسه درباره رتبه بندی معلمان نیز بحث و تبادل نظر شد، افزود: منتخبان فرهنگی مجلس یازدهم معتقد بودند که رتبه بندی ناقص اجرا شده و معلمان از این رویه ناراحت هستند و با توجه به مصوبات مجلس باید سریعتر و به شکل کامل اجرایی شود که وزیر قول داد به زودی رتبه بندی اصلاح و تکمیل شود. منتخب مردم فریدن در مجلس یازدهم، اظهار داشت: در این جلسه منتخبان مردم تاکید کردند که همسانسازی حقوق بازنشستگان فرهنگی نیز در دستور کار دولت قرار گیرد  تا این قشر از نظر معیشتی تحت فشار قرار نگیرند. صالحی با اشاره به کمبود معلم در سیستم آموزش و پرورش، گفت:در جلسه مذکور تاکید شد که در سال جدید آموزش و پرورش مجوزهای لازم را اخذ و زمینه آموزش را فراهم کند تا مدارس در سال جدید کلاس بدون معلم نداشته باشند. وی یادآور شد: بسیاری از معلمان خرید خدمت به امید استخدام با مدارک تحصیلی فوق دیپلم ،لیسانس و فوق لیسانس با حقوقی بسیار ناچیز تدریس می کنند و حدود 40 درصد از مبالغ پرداختی آموزش و پرورش به شکلهای مختلف  هدر می شود و این معلمان به سختی در مناطق روستایی کار می کنند  باید فکری برای حل مشکلات آنها کرد. منتخب مردم فریدون شهر در مجلس، در همین راستا ادامه داد: در این نشست تاکید شد که نیروهای خدماتی با مدرک فوق دیپلم و لیسانس که در استخدام هستند به آموزشی تبدیل شوند و برای جایگزینی در بخش خدمات نیروهای خرید خدمت جدید به کار گرفته شوند. صالحی با بیان اینکه در نشست مشترک منتخبان فرهنگی مجلس یازدهم با وزیر آموزش و پرورش بر تعیین تکلیف معلمان اعزام به خارج تاکید شد، بیان داشت: مطالبات معلمان اعزام به خارج که مطالبات آنها از سال 84 بلاتکلیف مانده و از دیوان عدالت اداری حکم ورود گرفته اند لازم است وزارت آموزش و پرورش مطابق قانون با ساز و کار مناسب حقوق معوق این معلمان را که نزدیک به 2000 نفر میباشند هرچه زودتر بپردازد. وی با بیان اینکه در جلسه مذکور درباره ضرورت گسترش دانشگاه فرهنگیان نیز بحث و گفتوگو شد، تصریح کرد: معلمان با مدرک فوقلیسانس و دکترا بسیار هستند و دانشگاه فرهنگیان در جذب هیات علمی ضعیف عمل کرده است لذا لازم است تا آموزش و پرورش این نیروهای زبده را بکار بگیرد و با گسترش دانشگاه فرهنگیان در چند نقطه هر استان به جذب و تربیت دانشجو معلم بپردازد. به گفته صالحی در این نشست درباره تعیین تکلیف مدارس تخریبی که چند سال است استفاده از آنها تمدید شده، پیش از آنکه خطراتی شاگردان و معلمان این مدارس را تهدید کند تجدید بنا شوند، بحث و تبادل نظر شد. منتخب مردم فریدن در مجلس با اشاره  به این سیاست که هر دانش آموز باید یک مهارت بیاموزد، گفت: متاسفانه در برخی هنرستانها در مناطق کم برخوردار تجهیزات لازم وجود ندارد و آموزش تئوری منجر به مهارت نمی شود لذا لازم است دولت با کمک خیران عزیز در تجهیز این هنرستان ها با عزم جدی بکوشد. انتهای پیام/
 روز قدس، روز مقاومت جهان اسلام برابرکفر است/آرمان های فلسطین از یاد نمی رود , سخنگوی کمیسیون امنیت ملی و سیاست خارجی مجلس با بیان اینکه آرمان های فلسطین هیچ گاه از یاد نخواهد رفت، گفت: روز قدس، روز مقاومت جهان اسلام برابرکفر است. , سید حسین نقوی حسینی سخنگوی کمیسیون امنیت ملی و سیاست خارجی مجلس دهم در گفت وگو با خبرنگار پارلمانی خبرگزاری تسنیم، با اشاره به اهمیت زنده نگاه داشتن جایگاه روز قدس و وظیفه کشورهای مسلمان در حمایت از گروه‌های مقاومت و مردم مظلوم فلسطین، گفت: قطعاً نهضت فلسطینیان تا زمان پیروزی و بازگشت آوارگان فلسطینی به سرزمین های خود ادامه خواهد داشت. وی با بیان اینکه برخی کشورهای عربی منطقه که باید حامی فلسطین باشند و با رژیم صهیونیستی مقابله کنند تا دیروز به صورت پنهانی و امروز به صورت آشکار با آنها دست دوستی داده و آنها را به رسمیت می شناسند، ادامه داد: نامگذاری آخرین جمعه ماه مبارک رمضان به عنوان روز قدس از ابتکارات اثرگذار حضرت امام (ره) بود که  باعث شد  تقابل میان اعراب و اسرائیل به تقابل بین جهان اسلام با صهیونیسم تبدیل شود تا همه مسلمانان در دفاع از قدس و فلسطین که حقوق مسلم ملت جهان اسلام است، ورود کنند. نماینده مردم ورامین در مجلس دهم با تاکید براینکه آرمان فلسطین فراموش شدنی نیست، اظهار داشت:در شرایطی که استکبار جهانی به سرکردگی آمریکا و رژیم صهیونیستی قصد دارند با تشکیل گروه های تروریستی تکفیری ، توجه مردم جهان به ویژه مسلمانان را از جنایات رژیم اشغالگر قدس در فلسطین منحرف کنند، مسلمانان جهان ثابت کرده اند حتی در زمان شیوع ویروس منحوس کرونا که بیشتر کشورها را درگیر خود کرده روز قدس و آرمان فلسطین را از یاد نبرده اند. سخنگوی کمیسیون امنیت ملی مجلس با بیان اینکه روز قدس روز مقاومت مردم مظلوم فلسطین و جهان اسلام در برابر کفر است و ثابت می کند که مسلمانان و آزادیخواهان جهان هیچگاه جنایات رژیم اشغالگر قدس علیه مردم مظلوم فلسطین را فراموش نمی کنند، اظهار داشت: امروز قدس به یک نماد و عامل تاثیر گذار بر وحدت مسلمانان جهان تبدیل شده و آزادی آن در واقع به  آرمان تمامی آزادیخواهان جهان تبدیل شده است. نقوی حسینی با تاکید براینکه قدس بخش جدایی ناپذیر جغرافیای جهان اسلام و روز قدس مظهر اراده عمومی ملت های مسلمان برای مقابله با آمریکا و اسراییل است، عنوان کرد: باید در روز قدس جنایات رژیم صهیونیستی در برابر جهانیان به نمایش گذاشته شود چون سردمداران  آنان سعی دارند با ابزار تبلیغاتی خود را ذی حق نشان دهند اما جهانیان باید بدانند که فلسطین خانه اصلی فلسطینی هاست. انتهای پیام/
 تبریک لاریجانی به همتایانش در کشورهای اسلامی به مناسبت عید فطر , رئیس مجلس شورای اسلامی در پیامی فرا رسیدن عید سعید فطر را به همتایانش در کشورهای اسلامی تبریک گفت. , به گزارش گروه پارلمانی خبرگزاری تسنیم، علی لاریجانی رئیس مجلس شورای اسلامی در پیامی فرا رسیدن عید سعید فطر را به همتایان خود در کشورهای اسلامی تبریک گفت. متن پیام لاریجانی به شرح زیر  است: السلام علیکم و رحمة ‌الله و برکاته با کمال خرسندی؛ صمیمانه ترین تبریکات اینجانب را به مناسبت فرا رسیدن عید بزرگ فطر پذیرا باشید. بر این اعتقادم؛ در جهان کنونی، نقش و عملکرد پارلمانی کشورهای اسلامی در تحقق مقابله با چالش های فراروی جهان اسلام، من جمله بحران کرونا ویروس تأثیرگذار بوده است و در شرایط کنونی، کشورهای اسلامی آزمونی دشوار و ویژه را پشت سر می گذارند که مبنایی برای تقویت، همدلی و همکاری امت بزرگ اسلامی است.  امیدوارم در پرتو تعالیم اسلامی و فضای اعتماد و همدلی میان مسلمانان، بالندگی و درخشش تمدن جهان اسلام پدیدار شود و چهره اسلام ناب و اصیل که مبتنی بر نماد صلح، محبت، دوستی و همکاری است بیش از پیش نمایان گردد. فرصت را مغتنم شمرده، موفقیت، بهروزی و سعادت جنابعالی، نمایندگان پارلمان، دولت و ملت شما را از خداوند متعال مسئلت می‌نمایم.  علی لاریجانی  رئیس مجلس شورای اسلامی جمهوری اسلامی ایران انتهای پیام/
 هلال ماه شوال رؤیت شد/ یکشنبه ۴ خرداد عید سعید فطر است , دفتر مقام معظم رهبری در اطلاعیه‌ای اعلام کرد فردا ۴ خرداد ۱۳۹۹ روز اول شوال المکرم و عید سعید فطر است. , به گزارش خبرگزاری تسنیم، دفتر مقام معظم رهبری در اطلاعیه‌ای اعلام کرد فردا 4 خرداد 1399 روز اول شوال المکرم و عید سعید فطر است. متن اطلاعیه به این شرح است: بسم الله الرحمن الرحیم با آرزوی قبولی طاعات و عبادات ملت عزیز در ماه مبارک رمضان، به اطلاع عموم مردم شریف ایران می رساند، بر اساس گزارشهای متعدد رسیده از راصدان کاردان و مورد اطمینان، رؤیت هلال ماه شوال المکرم در غروب شنبه 3 خرداد 1399 مطابق با 29 رمضان المبارک 1441 هجری قمری برای رهبر معظم انقلاب اسلامی حضرت آیت‌الله خامنه‌ای (مدظله العالی) محرز شده است، بنابراین فردا (یکشنبه) 4 خرداد عید سعید فطر خواهد بود. دفتر مقام معظم رهبری انتهای پیام/
 اسامی منظم ترین نمایندگان دوره دهم مجلس , اسامی منظم ترین نمایندگان مجلس شورای اسلامی در دوره دهم منتشر شد. , به گزارش گروه پارلمانی خبرگزای تسنیم، مدیرکل دفتر هیئت رئیسه مجلس وممشاور رئیس مجلس شورای اسلامی اسامی منظم‌ترین نمایندگان دوره دهم در جلسات علنی و کمیسیون‌ها را منتشر کرد. اسامی منظم ترین نمایندگان دوره دهم مجلس به ترتیب حروف الفبا به شرح زیر است: حسینعلی حاجی‌دلیگانی نماینده مردم شاهین‌شهر سیده فاطمه ذوالقدر نماینده مردم تهران حسن کامران نماینده مردم اصفهان نادر قاضی‌پور نماینده مردم ارومیه محمدحسین فرهنگی نماینده مردم تبریز امیرحسین قاضی‌زاده هاشمی نماینده مردم مشهد محمد بیرانوندی نماینده مردم خرم‌آباد محمدرضا بادامچی نماینده مردم تهران رضا کریمی نماینده مردم اردبیل علی‌اصغر یوسف‌نژاد نماینده مردم ساری  انتهای پیام/
 پیام تبریک روحانی به مناسبت عید سعید فطر خطاب به ملت ایران , رئیس جمهور در پیامی عنوان کرد؛ عید فطر در واقع پایان یک ماه پر برکت با دستاوردهای سازنده و نجات بخش و آغاز یک راه پرامید با بازگشت به اصل و فطرت خویش و فصلی جدید برای عبودیت و بندگی خداوند است. , به گزارش خبرگزاری تسنیم، حجت‌الاسلام والمسلمین حسن روحانی رئیس جمهور در پیامی خطاب به ملت ایران، با تبریک فرارسیدن عید سعید فطر و آرزوی قبولی طاعات و عبادات مردم شریف و متدین ایران در ماه مبارک رمضان، خاطرنشان کرد: خدا را شاکریم که امسال با وجود شرایط خاص و نگرانی‏‌هایی که در مورد سلامتی مردم وجود داشت، بر عظمت و حظّ درک این ایام مبارک خللی وارد نشد و در طول روزها و شب‏‌های این بهار قرآنی، مردم شریف و روزه‌دار ما با اجرای دستورات الهی و پیوند با معارف و مناسک نورانی به‏‌ویژه در شب‏‌های قدر، تجربه جدیدی از عبادت در شرایط سخت‌تر و اشتیاق خالصانه خود را به ارزش‏‌های دینی و معنوی و معارف الهی به شکلی زیباتر و تأثیرگذارتر از پیش، آشکار ساختند. متن پیام حجت الاسلام والمسلمین حسن روحانی به شرح زیر است: بسم‌‏الله الرحمن الرحیم «الحمد لله على ما هدانا و له الشکر على ما اولانا» با آرزوی قبولی طاعات و عبادات هموطنان عزیز در ماه مهمانی خدا، حلول ماه شوال و فرارسیدن عید سعید فطر را بر همه مسلمانان جهان به‏‌ویژه مردم شریف و متدین ایران اسلامی تبریک و تهنیت می‏گویم. عید فطر در واقع پایان یک ماه پر برکت با دستاوردهای سازنده و نجات بخش و آغاز یک راه پرامید با بازگشت به اصل و فطرت خویش و فصلی جدید برای عبودیت و بندگی خداوند است که بی‌‏شک بهره‏‌گیری از برکات این ایام سرشار از پاداش، بشارت و آمرزش الهی است. خدا را شاکریم که امسال با وجود شرایط خاص و نگرانی‏‌هایی که در مورد سلامتی مردم وجود داشت، بر عظمت و حظّ درک این ایام مبارک خللی وارد نشد و در طول روزها و شب‏‌های این بهار قرآنی، مردم شریف و روزه‌دار ما با اجرای دستورات الهی و پیوند با معارف و مناسک نورانی به‏‌ویژه در شب‏‌های قدر، تجربه جدیدی از عبادت در شرایط سخت‌تر و اشتیاق خالصانه خود را به ارزش‏‌های دینی و معنوی و معارف الهی به شکلی زیباتر و تأثیرگذارتر از پیش، آشکار ساختند. اکنون که کشور ما در برابر فشارهای ظالمانه و هدفمند دشمنان قرار دارد، بیش از هر زمان دیگری به پیام‏‌های سازنده و روشنگر ماه رمضان نیاز است. بی‏‌تردید در سایه رهنمودهای راه‌گشای رهبر فرهیخته و اتحاد و همدلی بیشتر قوا، می‌توان به‌خوبی از این بحران‏‌های تحمیلی عبور کرد و عزت و سربلندی ملت بزرگ ایران را به نمایش گذاشت. اینجانب ضمن تقدیر از همه خدمتگزاران دلسوز و فداکاری که در ماه مبارک رمضان نیز با عزم راسخ و ایمان قوی، در عرصه‏‌های گوناگون بهداشتی، درمانی، خدماتی، امدادی و دیگر زمینه‏‌ها با زبان روزه به هموطنان خود یاری رساندند، امیدوارم همگان با توجه به ارزش‌ها و عظمت این ماه مبارک، بتوانیم بیش از پیش شاهد نزدیکی دل‏‌ها و تحکیم پیوندهای دینی و رعایت ارزش‏‌های والای اخلاقی در رفتارهای فردی و اجتماعی در جامعه اسلامی خود باشیم. حسن روحانی رئیس جمهوری اسلامی ایران انتهای پیام/
 لاریجانی در گفتگوی تلفنی با رئیس مجلس نمایندگان عراق عنوان کرد: اعلام آمادگی ایران برای همکاری های اقتصادی با عراق , روسای مجلس ایران و‌عراق بر همکاری های اقتصادی بین دو‌ کشور تاکید کردند. , به گزارش گروه پارلمانی خبرگزاری تسنیم محمد الحلبوسی، رئیس مجلس نمایندگان عراق بعد از ظهر امروز شنبه، سوم خرداد در گفت و گوی تلفنی با علیلاریجانی، رئیس مجلس شورای اسلامی، پیرامون گسترش مناسبات فیمابین وآثار و تبعات شیوع کرونا و راههای مقابله با آن به گفتگو و تبادل نظرپرداخت.  لاریجانی در این گفت و گوی تلفنی با ابراز خرسندی از تشکیل دولت جدید در عراق گفت: جمهوری اسلامی ایران همان طور که بارها ثابت کرده است،همواره آماده همکاری های اقتصادی  با عراق و  تقویت ثبات و امنیت در این کشور است. رئیس مجلس شورای اسلامی در ادامه افزود: مجلس نمایندگان عراق نقش مهمی در کمک به تشکیل دولتی کارآمد برای تامین منافع ملی و شکوفاییاقتصادی عراق ایفا کرد.   لاریجانی همچنین  فرارسیدن عید سعید فطر را تبریک گفت و در پاسخ به درخواست رییس مجلس نمایندگان عراق مبنی بر استفاده از تجربیات ایران درمقابله با شیوع کرونا از این موضوع استقبال کرد. رئیس مجلس نمایندگان عراق نیز در این مکالمه تلفنی با تبریک عید سعید فطر به ملت و دولت ایران گفت: رایزنی و مشورت میان رؤسا و نمایندگان مجالس دوکشور همواره در کمک به توسعه همکاریهای فیمابین نقش بسزایی دارد. وی در ادامه خواستار تداوم همکاریهای دو کشور در عرصه های مختلف دوجانبه و  منطقه ای شد.      الحلبوسی، رییس مجلس نمایندگان عراق در این گفتگوی تلفنی با اشاره به شیوع ویروس کرونا در عراق گفت: بخشهای بهداشتی و درمانی کشورشبرای مهار این بیماری تلاش می­ کنند.  وی همچنین خواستارتبادل تجربیات با جمهوری اسلامی ایران به منظور غلبه بر این بیماری شد‌. انتهای پیام/
 موافقت رهبر انقلاب با عفو و تخفیف مجازات تعدادی از محکومان به مناسبت عید فطر , به‌مناسبت عید سعید فطر، رهبر معظم انقلاب اسلامی با عفو یا تخفیف مجازات ۳۷۲۱ نفر از محکومان محاکم عمومی و انقلاب، سازمان تعزیرات حکومتی و سازمان قضایی نیروهای مسلح موافقت کردند. , به گزارش خبرگزاری تسنیم، حجت‌الاسلام والمسلمین رئیسی رئیس قوه قضاییه به مناسبت فرا رسیدن عید سعید فطر در نامه‌ای به رهبر انقلاب اسلامی پیشنهاد عفو یا تخفیف و تبدیل مجازات 3721 نفر از محکومان را که در کمیسیون مرکزی عفو و بخشودگی واجد شرایط لازم تشخیص داده شده‌اند، ارائه کرد که این پیشنهاد در اجرای بند 11 از اصل 110 قانون اساسی مورد موافقت حضرت آیت‌الله خامنه‌ای قرار گرفت. انتهای پیام/
 موافقت با تعمیم قواعد و روش‌های تجارت الکترونیکی درخصوص فروش و تحویل دارو , شورای عالی هماهنگی اقتصادی با پیشنهاد وزارت بهداشت درمان وآموزش پزشکی در مورد تعمیم قواعد و روش های تجارت الکترونیکی درخصوص فروش و تحویل دارو موافقت کرد. , به گزارش حوزه دولت خبرگزاری تسنیم،  پنجاهمین جلسه شورای عالی هماهنگی اقتصادی عصر شنبه به ریاست حجت الاسلام والمسلمین دکتر حسن روحانی و با حضور سران قوای مقننه و قضائیه ودیگر اعضا تشکیل شد. دراین جلسه علی لاریجانی رئیس مجلس شورای اسلامی در آخرین حضور خود به عنوان ریاست قوه مقننه در شورای عالی هماهنگی اقتصادی گزارشی درباره ضرورت جذب واستفاده از ظرفیت سرمایه انسانی و مالی ایرانیان خارج از کشور برای تحقق جهش تولید ارائه کرد ومقرر شد پیشنهادهای لازم در جلسات آینده این شورا مطرح و درباره آن تصمیم گیری شود. دراین جلسه همچنین پیشنهاد وزارت اموراقتصادی ودارایی برای ارائه مشوق های مالیاتی به شرکت هایی که در سال 99 درخواست پذیرش در بورس ارائه کنند و از شرایط لازم برخوردار باشند مطرح شد و مورد تایید اعضای شورای عالی هماهنگی اقتصادی قرار گرفت. همچنین دراین جلسه درباره استفاده از اسناد الکترونیکی و داده پیام درخصوص فروش وتحویل دارو که در ماده شش قانون توسعه تجارت الکترونیک موضوع استثنا قرار گرفته بود تبادل نظر شد و شورای عالی با پیشنهاد وزارت بهداشت درمان وآموزش پزشکی در مورد تعمیم قواعد و روش های تجارت الکترونیکی درخصوص فروش و تحویل دارو موافقت کرد. درادامه این جلسه پیشنهاد بانک مرکزی درخصوص واردات نقره وپلاتین بررسی و تصویب شد که براساس این مصوبه واردات فلزات گران بها اعم از طلا، نقره و پلاتین به صورت خام و طبق ضوابط بانک مرکزی از کلیه حقوق، عوارض قانونی و مالیات برارزش افزوده تا پایان سال 99 معاف خواهد بود. انتهای پیام/
 روحانی: لاریجانی همچون گذشته در دیگر عرصه‌های نظام فعال خواهد بود , رئیس‌جمهور گفت: قطعاً دکتر لاریجانی همچون گذشته در دیگر عرصه‌های نظام فعال خواهد بود و نظام از وجود ایشان استفاده خواهد کرد. , به گزارش حوزه دولت خبرگزاری تسنیم، حجت‌الاسلام حسن روحانی رئیس‌جمهور عصر شنبه در پایان پنجاهمین جلسه شورای عالی هماهنگی اقتصادی سه قوه در سخنانی با تقدیر از حضور فعال و ارزشمند دکتر علی لاریجانی و نمایندگان قوه مقننه در این جلسات، گفت: آقای لاریجانی به طور فعال در مباحث این جلسات و در نتیجه‌گیری آنها به خوبی حضور داشتند و نظرات بسیار خوبی در بخش‌های مختلف ارایه می‌دادند و به طور جد از ایشان و 2 نماینده مجلس که ما را در این جلسات یاری کردند، تشکر می‌کنم. وی با بیان اینکه دکتر لاریجانی از چهره‌های ارزشمند نظام از ابتدای انقلاب تاکنون است، گفت: در جایگاه‌های گوناگون از جمله صدا و سیما، مجلس، شورای عالی امنیت ملی و بعدها در جلسات شورای عالی انقلاب فرهنگی و شورای عالی فضای مجازی و این جلسه که برای همکاری و تعامل سه قوه در مباحث اقتصادی تشکیل شد، از وجود ایشان بهره‌مند بودیم. روحانی با اشاره به اینکه دکتر لاریجانی انسانی صاحب‌نظر، اهل مطالعه، خوشفکر و فعال در عرصه‌های گوناگون است، خاطرنشان کرد: حضور ایشان در مجلس شورای اسلامی و ریاست 3 دوره مجلس کاری سخت و دشوار است که ایشان به خوبی از عهده آن برآمده و جلسات مجلس را به خوبی اداره کردند. رئیس جمهور تأکید کرد: قطعاً دکتر لاریجانی همچون گذشته در دیگر عرصه‌های نظام فعال خواهد بود و نظام از وجود ایشان استفاده خواهد کرد. همچنین حجت‌الاسلام والمسلمین رئیسی رئیس قوه قضائیه نیز در سخنانی با تجلیل از دلسوزی و همت دکتر لاریجانی نسبت به اقدامات جمعی سه قوه، گفت: شورای عالی هماهنگی اقتصادی در حقیقت برای همکاری قوا در راستای تسهیل در اقدامات اقتصادی ایجاد شد تا این مجموعه بتواند علیرغم خواست دشمنان که با فتنه‌انگیزی به دنبال چوب‌انداختن در چرخ اقتصاد کشور هستند، مسایل اقتصادی را سامان دهد. رئیس قوه قضائیه افزود: خوشبختانه قوای سه‌گانه تاکنون همکاری مثبتی با هم داشتند و تلاش بر این است که علیرغم خواست دشمنان مسایل اقتصادی کشور به پیش رفته و امور مردم تسهیل شود. همچنین علی لاریجانی نیز با تقدیر از حسن ظن رئیس جمهور، رئیس قوه قضائیه و اعضای شورای عالی هماهنگی اقتصادی، گفت: این شورا بنا به ضرورت‌هایی از سوی مقام معظم رهبری تشکیل شد و معتقدم با توجه به شرایط تحریمی که کشور با آن روبروست، بهترین راه برای صیانت از حقوق ملت همکاری بیش از پیش قوای سه‌گانه در راستای برداشتن فشار از زندگی مردم است. لاریجانی با بیان اینکه امروز جنس تحریم‌ها تفاوت دارد و کشور با یک تحریم وسیع و غیرقانونی مواجه است، گفت: باید مشی 3 قوه برای پس زدن توطئه دشمن این باشد که اهتمام لازم، همکاری بیش از پیش با هم داشته باشند. وی با اشاره به نامگذاری سال جاری به عنوان سال جهش تولید از سوی مقام معظم رهبری، گفت: باید از این نامگذاری به عنوان یک فرصت برای بکارگیری تمامی ظرفیت‌های کشور استفاده کنیم و سه قوه تمامی بضاعت خود را برای تحقق این شعار به میدان بیاورند. لاریجانی جلسات شورای عالی هماهنگی اقتصادی قوا را برای خود درس‌آموز دانست و گفت: در این جلسات تلاش کردیم تا سرمایه‌گذاری در کشور و امورات زندگی مردم تسهیل شود. انتهای پیام/
 منتخب مردم بابل: رویکرد مجلس یازدهم تحقق خواسته های مردم است , منتخب مردم بابل در مجلس یازدهم از تدوین سازوکار اجرایی برای پیشبرد امور مجلس جدید با محوریت تحقق خواسته‌های مردمی خبرداد. , علی کریمی فیروزجایی منتخب مردم بابل در مجلس یازدهم در گفتگو با خبرنگار پارلمانی خبرگزاری تسنیم، گفت: براساس ساز و کار تعیین شده و  مبتنی بر نظرسنجی‌ها ی معتبر  رویکرد مجلس یازدهم در راستای نیازهای عمده و اساسی مردم خواهد بود. وی در این ارتباط یادآور شد: هم اکنون 65 تا 70 درصد مشکلات کشور ناشی از مسایل اقتصادی است. دبیر کل جامعه اسلامی فرهنگیان کشور تاکید کرد: مردم بعنوان صاحبان اصلی انقلاب باید دغدغه ها و مشکلات خود را در مصوبات و رویکردهای خانه ملت ببینند. وی مرکز پژوهش های مجلس شورای اسلامی را بازوی مهم نمایندگان دانست و افزود: این مرکز باید در تعامل مستقیم با مردم و بویژه نخبگان کشور پژوهش های بنیادی و راهبردی را برای غنای مصوبات مجلس ارائه کند. کریمی فیروزجایی یکی از ضعف های مشهود مجلس دهم را همراستا نبودن مصوبات آن با مطالبات مردمی عنوان و تصریح کرد: مجلس یازدهم بدور از هر گونه حواشی بر حل مشکلات ساختاری اقتصاد کشور و تامین نیازمندیهای مردم تمرکز می یابد. کریمی تقویت بعد نظارتی مجلس شورای اسلامی را نیاز ضروری دانست و افزود: با تقویت بعد نظارتی مجلس کارآمدی دستگاههای اجرایی برای پیشبرد امور کشور و خدمت رسانی در بخشهای گوناگون افزایش خواهد یافت. منتخب مردم بابل خاطر نشان کرد: تعامل سازنده و اثربخش نمایندگان مجلس شورای اسلامی با قوای دیگر برای عبور از مشکلات و چالش های پیش روی کشور راهبرد اساسی مجلس آینده است. وی گفت: منتخبان مجلس آینده در نشست های همگرایی و وحدت پیش از بازگشایی رسمی خانه ملت بر اجماع نظر کلی پیرامون رویکردهای مجلس یازدهم تاکید کرد ند. انتهای پیام/ 
 آخرین حضور علی لاریجانی در جلسه سران قوا +عکس , علی لاریجانی امروز برای آخرین بار در جلسه سران قوا شرکت کرد. , به گزارش خبرنگار حوزه دولت خبرگزاری تسنیم، جلسه شورای عالی هماهنگی اقتصادی قوا، امروز با حضور سران قوا و اعضای این شورا برگزار شد. در جلسه امروز علی لاریجانی برای آخرین بار در این جلسه شرکت کرد و از جلسات آینده رئیس جدید مجلس شورای اسلامی جایگزین وی خواهد شد.  انتهای پیام/
 تقدیر روحانی از علی لاریجانی در همراهی‌ها با دولت , رئیس جمهور از تلاش‌های علی لاریجانی به عنوان رئیس سه دوره مجلس شورای اسلامی و همراهی‌ها و همدلی‌ها با دولت تدبیر و امید تقدیر کرد. , به گزارش حوزه دولت خبرگزاری تسنیم به نقل از پایگاه اطلاع‌رسانی ریاست‌جمهوری، حجت‌الاسلام حسن روحانی رئیس‌جمهور روز شنبه در جلسه شورای عالی هماهنگی اقتصادی قوا، با تقدیم لوح تقدیر و یک جلد قرآن نفیس به لاریجانی، از سالها تلاش و خدمتگزاری وی در سنگرهای گوناگون نظام جمهوری اسلامی بویژه ریاست سه دوره مجلس شورای اسلامی تجلیل کرد. متن لوح تقدیر رئیس جمهور که به دکتر لاریجانی تقدیم شد، به شرح زیر است: بسم الله الرحمن الرحیم جناب آقای دکتر علی لاریجانی توفیق خدمتگزاری در نظام جمهوری اسلامی ایران به ویژه در سنگرهای خطیر و مهمی چون سه دوره ریاست مجلس شورای اسلامی برای آن برادر فرهیخته و پرتلاش، افتخاری بزرگ و برای همه خادمان نظام و ملت، الهام‌بخش است. اینجانب با تجلیل از سال‌ها تلاش ارزشمند و خدمات خالصانه جنابعالی به انقلاب و نظام اسلامی از همراهی‌ها و همدلی‌ها با دولت تدبیر و امید صمیمانه سپاسگزارم. بی‌شک خاطرات همکاری و احساس مشترکمان طی سالیان متمادی و بخصوص در مقاطع حساس و سرنوشت ساز ماندگار خواهد ماند. امید دارم حضور مؤثر و همت والای شما توأم با تجربیات گران‌بها، در دیگر سنگرهای خدمتگزاری نیز برای کشور و نظام، منشأ خیر و برکات باشد. سعادت، سلامت و توفیقات روزافزونتان را در پیشبرد اهداف بلند نظام جمهوری اسلامی ایران از درگاه خداوند متعال مسألت دارم. حسن روحانی رئیس جمهوری اسلامی ایران انتهای پیام/
 میرتاج الدینی:تکلیف نامزد نهایی ریاست مجلس در مجمع عمومی فراکسیون انقلاب اسلامی مشخص می شود , منتخب تبریز در مجلس یازدهم گفت: فراکسیون انقلاب اسلامی در روز انتخابات هئیت رئیسه مجلس، تنها کاندیداهای را معرفی می کند که در مجمع عمومی فراکسیون، حائز بالاترین آرا شده باشند. , حجت الاسلام محمدرضا میرتاج الدینی عضو فراکسیون انقلاب اسلامی و منتخب مردم تبریز در مجلس یازدهم در گفت وگو با خبرنگار پارلمانی خبرگزاری تسنیم، درباره گمانه زنی ها مبنی بر رایزنی برخی نامزدهای نواب رئیسی مجلس با منتخبان طیف مستقل و اصلاح طلب مجلس یازدهم گفت: اطلاع دقیقی در این رابطه ندارم ولی با توجه به اینکه پیش از رای گیری اصلی در صحن مجلس برای انتخاب رئیس و نواب رئیس، رای گیری درون فراکسیونی را داریم، ممکن است نامزدهای مطرح برای ریاست و نواب رئیسی رایزنی هایی را با منتخبانی که در عضویت فراکسیون انقلاب اسلامی در نیامده اند داشته باشند. وی  با بیان اینکه در جلسه افتتاحیه مجلس یازدهم قرار نیست که انتخابات هیئت رئیسه برگزار شود و این انتخابات یا پنج شنبه هشتم خرداد و یا شنبه هفته آینده برگزار می شود، خاطرنشان کرد: پیش از انتخابات رسمی مجلس برای مشخص شدن اعضای هیئت رئیسه، فراکسیون انقلاب اسلامی در جلسه ای مجزا، با انتخاباتی درون فراکسیونی تکلیف نامزدهای نهایی این فراکسیون برای تصدی ریاست و نواب رئیسی مجلس را مشخص خواهد کرد.  میرتاج الدینی در پاسخ به این که  در صورت مشخص شدن گزینه های نهایی فراکسیون انقلاب اسلامی برای ریاست و نواب رئیس مجلس یازدهم، تکلیف دیگر کاندیدای عضو این فراکسیون چه می شود، گفت: روال این است که تنها نامزدهای نهایی فراکسیون که در انتخابات درون فراکسیونی انتخاب شده اند، در روز رای گیری نهایی، در صحن علنی معرفی شوند. بنابراین دیگر نامزدهای عضو فراکسیون باید مطابق با نظر تشکیلاتی از ادامه رقابت بر سر ریاست و نائب رئیسی مجلس انصراف دهند.  منتخب تبریز در مجلس یازدهم خاطرنشان کرد: البته پیش از برگزاری جلسه فراکسیون انقلاب اسلامی برای انتخاب کاندیداهای  نهایی،  مجمعی  با حضور تمامی اعضای فراکسیون به منظور تصویب اساسنامه و مرامنامه فراکسیون برگزار می شود که موارد ذکر شده از جمله تمکین به نظر تشکیلاتی در آن جلسه مورد تاکید اعضا قرار خواهد گرفت.  انتهای پیام/
 با فرماندهان‌ــ‌۴| اصغر کاظمی: ایده "حسن باقری" قفل آزادی خرمشهر را باز کرد/ سازمان رزم سپاه چگونه شکل گرفت؟ , اصغر کاظمی از فرماندهان عملیات بیت‌المقدس از نقش حسن باقری در آزادسازی خرمشهر و ایده او برای شکست گره عملیات در مرحله نهایی گفت. , گروه تاریخ انقلاب خبرگزاری تسنیم ــ محمدحسن جعفری: اصغر کاظمی نامی کمتر شنیده شده در میان فرماندهان دوران دفاع مقدس است. او در سال‌های گذشته هرچند در خصوص دفاع مقدس تحقیق و پژوهش داشته است، اما به ندرت با رسانه‌ها گفتگو کرده و بیشتر مشغول مسئولیت‌های مدیریتی در حوزه برق و الکترونیک بوده است. کاظمی پس از سال‌های جنگ تحمیلی چند مدتی به وزارت دفاع و سپس به بنیاد شهید و امور ایثارگران رفت. او در دوران دفاع مقدس از فرماندهان نزدیک سردار شهید حسن باقری و معاون عملیات او بود. گفتگوی ما با وی به بهانه شهید حسن باقری انجام گرفت و به همین بهانه هم حاضر به گفتگو شد که البته در خصوص عملیات بیت‌المقدس و چگونگی توسعه سازمان رزم سپاه نیز سخن گفت. او حسن باقری را یک فرمانده مدبر و متفکر در دوران جنگ می‌داند که همچون برقی به سرعت آمد و گذشت. آنچه در ادامه می‌خوانید گفتگوی ما با اصغر کاظمی است که به مناسبت سوم خرداد سالروز آزادسازی خرمشهر در عملیات بیت‌المقدس منتشر شده است. اصغر کاظمی در عملیات بیت‌المقدس معاون عملیات قرارگاه فتح بود. تسنیم: ابتدا از اینکه وقت خود را در اختیار ما قرار دادید، تشکر می‌کنم. شما با شهیدان احمد کاظمی، ناصر کاظمی و یا سیدکاظم کاظمی نسبتی دارید؟ کاظمی: من با تمام این شهیدان عزیز که هم‌نام من هستند رفیق بودم، اما فامیل نبودم. همه من و احمد کاظمی را پسر عمو می‌دانستند، اما رفیق بودیم. در عملیات شکست حصر آبادان در محور فیاضیه من فرمانده گردان احمد بودم. یک دوره نیز به لشکر 8 نجف اشرف رفتم و قائم مقام او شدم. با شهید ناصر کاظمی نیز در جریان پاوه آشنا شدم و همراه بودم. با شهید سیدکاظم کاظمی که از نیروهای اطلاعات سپاه بود هم رفیق بودیم. من اصالتا اهل چهارمحال و بختیاری هستم، اما پدربزرگم در تهران دفن شده است. تسنیم: چگونه وارد سپاه شدید و آیا در فعالیت‌های مسلحانه پیش از پیروزی انقلاب اسلامی مشارکت داشتید؟ کاظمی: بنده پیش از پیروزی انقلاب اسلامی در حوادثی همچون ماجرای 17 شهریور در میدان شهدای تهران حضور داشتم. شب پیروزی انقلاب نیز در خیابان پرواز و در ماجرای درگیری‌های نیروی هوایی حضور داشتم. از همان شب اسلحه گرفتم و مسلح شدم. بنده عضو هیچ گروه مسلحی نبودم. علاقه‌ای هم به هیچ گروهی نداشتم.   بعد از پیروزی انقلاب، علیرغم اینکه خانه‌مان در نظام آباد بود، بیشتر در خیابان تهران‌نو فعالیت داشتم. یک روز پس از پیروزی انقلاب اسلامی ابتدای خیابان قاسم‌آباد سنگربندی کردیم؛ چرا که احتمال می‌دادیم ارتشی‌های وابسته به شاه حرکتی انجام بدهند. من قبل از انقلاب عضو ارتش بودم که با اوج گرفتن مبارزات مردمی از ارتش فرار کردم. به همین دلیل به امور نظامی و امنیتی آشنایی داشتم و مسئولیت کمیته آن منطقه را برعهده گرفتم. کمیته ما بالاتر از کمیته‌ای بود که پایگاه‌شان مسجد هادی غفاری بود.  چریک‌های فدایی خلق نیز در نزدیکی آنجا پایگاهی داشتند و هر روز میتینگ‌های برگزار می‌کردند. یک روز چند نفر از مسئولان آن پایگاه به دیدار ما آمدند و از ما خواستند که با آنان همکاری کنیم. به آنان گفتم: نه ما به درد شما می‌خوریم و نه شما به درد ما می‌خورید! در نهایت یک روز فردی به نام لعل آمد و گفت قرار است تشکیلاتی به نام سپاه ایجاد شود. او درخواست کرد که من به آنجا بروم. بنده نیز به همراه چند نفر از بچه‌ها ابتدا به زندان اوین رفتیم و از آنجا وارد سپاه شدیم. من بعد از مدتی از زندان اوین به پادگان ولیعصر (عج) رفتم. در آنجا افرادی مختلفی همچون محمد بروجردی، داود کریمی، ناصر جبروتی، کریم امامی و... حضور داشتند. من در زمان فرماندهی کریم امامی، مسئول عملیات پادگان بودم. زمانی هم که به غرب رفتم با شهید محمد بروجردی ارتباط نزدیکی داشتم. در یک دوره قرارگاهی از سوی بنی‌صدر در غرب کشور ایجاد شد. من نماینده ابوشریف (سپاه) در آن قرارگاه بودم. سرهنگ عطاریان نیز نماینده ارتش در آن قرارگاه بود. بنده در آن زمان می‌دانستم که عطاریان افسر مومن و باایمانی نیست، اما نمی‌دانستم که وابستگی سیاسی به حزب توده دارد و جاسوس است. پس از آن به جبهه جنوب آمدم و با فرمانده بزرگی همچون حسن باقری آشنا شدم. تسنیم: چرا شما اینقدر شیفته حسن باقری هستید و به ایشان ارادت دارید؟ ممنون می‌شوم که به این سوال هم پاسخ بدهید که چه عاملی باعث شد تا یک جوان غیرنظامی به فرماندهی برجسته در صحنه جنگ تبدیل بشود؟ کاظمی: زمینه‌ساز اصلی کشف استعدادها در دفاع مقدس، امام خمینی (ره) بود. باور امام این بود که بدون اتکا به جوانان و نیروهای مردمی امکان مدیریت بحران‌ها و غائله‌ها نیست. همین نگاه باعث شد که مردم و جوانان در جنگ تحمیلی نقش‌آفرین شوند. در آن زمان ارتش ایران در شرایط مطلوب و مناسبی قرار نداشت. زمانی که جنگ آغاز شد، ارتش به دنبال فراخوان سربازها و جمع‌آوری تجهیزات خود بود. اما علی‌رغم این‌ وضعیت، ارتشی‌ها نقش مهم و اثرگذاری در سال نخست جنگ تحمیلی ایفا کردند. نیروهای مردمی در کنار نیروهای مسلح در یک سال نخست جنگ نقش مهمی در متوقف کردن ماشین نظامی دشمن داشتند. این نقش در مقاومت 34 روزه خرمشهر و... به خوبی قابل مشاهده است. از درون این باور، افرادی مانند ستاره درخشیدند. صیادشیرازی و حسن باقری از جمله این افراد بودند. بسیاری از فرماندهان کنونی ارتش جمهوری اسلامی ایران، تربیت‌شدگان صیادشیرازی هستند. بنده چون با حسن باقری حشر و نشر داشتم و همواره کنار او بودم، دوست دارم از این فرمانده بزرگ بگویم. حسن باقری بالذات بزرگ بود و این موضوع در برخوردهای اول نمایان می‌شد. نمونه حسن باقری در جنگ زیاد بودند که مسئولیت نداشتند. آنان آدم‌های بزرگی بودند. بزرگی حسن باقری موجب شده بود که قدرت جذابیت و جذب داشته باشد. این بزرگی نیز ابعاد مختلفی داشت. من نخستین بار حسن باقری را در حیاط ستاد مرکزی سپاه دیدم. او مشغول قدم زدن با شهید یوسف کلاهدوز قائم مقام فرمانده کل سپاه بود و با تحکم و صلابت سخن می‌گفت. برای من عجیب بود که این فرد کیست که اینگونه با شهید کلاهدوز صحبت می‌کند. در این برخورد نخست، بنده بزرگی او را مشاهده کردم.  تسنیم: گفته می‌شود که حسن باقری پایه‌گذار اطلاعات عملیات سپاه است. این واحد چگونه در سپاه ایجاد شد؟ کاظمی: سپاه معاونتی به نام طرح و برنامه داشت که عملیات و اطلاعات عملیات در درون این تشکیلات بود که آن زمان سردار علی عبداللهی معاون هماهنگ کننده کنونی ستاد کل نیروهای مسلح، مسئول اطلاعات عملیات آن معاونت بود. شهید باقری به دلیل ویژگی‌هایی که داشت، رویکرد اطلاعاتی به ماهو عملیات یعنی امکان طرح‌ریزی عملیات داشت. از این رو تلاش کرد با همکاری نیروهایی که در خطوط مقدم حضور دارند، اطلاعات مناطق نبرد را به دست بیاورد که اسناد و مدارک آن توسط موسسه شهید باقری به همت سردار فتح‌الله جعفری جمع آوری و برخی از آنان منتشر شده است. در یکی از جلسات شورای عالی دفاع که بنی‌صدر حضور داشت، حسن باقری گزارش مبسوطی از جبهه‌های نبرد ارائه کرد که مورد تعجب همگان قرار گرفت. در ادامه حسن باقری، اقدام به توسعه بخش اطلاعات عملیاتی که در ستاد مرکزی سپاه بود کرد و  در این راستا نیروهای اطلاعاتی تربیت کرد. از این رو می‌توان گفت که پدر اطلاعات عملیات سپاه، حسن باقری است. سازمان رزم سپاه چگونه شکل گرفت؟ تسنیم: یکی از اتفاقات مهم در سال دوم جنگ تحمیلی توسعه سازمان رزم سپاه است. علیرغم اینکه برخی مخالف توسعه سازمان رزم سپاه بودند یا اینکه دیدگاه دیگری در خصوص سپاه و توان رزمی آن نداشتند، چه نگاه و رویکردی موجب شد تا تیپ و لشکرهای سپاه شکل بگیرد؟ کاظمی: سازمان رزم یعنی یگان‌ها و مجموعه‌ای که برای حمله به دشمن یا دفاع در برابر دشمن آماده می‌شود. این مجموع شامل پیاده، زرهی و مکانیزه است که در رده‌های دسته، گروهان، گردان، تیپ و لشکر سازماندهی می‌شوند. سپاه از ابتدای شکل‌گیری خود گردان داشت. بنده نیز زمان تشکیل سپاه، فرمانده گروهان بودم. وقتی که جنگ شروع شد، سپاه، تیپ و لشکر نداشت و نیاز بود این سازمان‌ها شکل بگیرد. تا پیش از آنکه یگان‌ها تاسیس شوند، نیروها به عنوان محور در خطوط حضور داشتند. به طور مثال مرتضی صفاری به همراه نیروهایی که از قم آماده بودند، در محور شوش حضور داشتند. تا عملیات ثامن‌الائمه نیز نیروها به عنوان محور فعالیت داشتند. اما بعد از آن عملیات تا عملیات طریق‌القدس، موضوع شکل‌گیری تیپ به وجود آمد و از آبان و آذر سال 60 اولین تیپ‌های سپاه شکل گرفتند. بعد از عملیات ثامن‌الائمه، هواپیمای حامل فرماندهان سقوط کرد و جمعی از فرماندهان نیروهای مسلح به شهادت رسیدند. پس از آن محسن رضایی فرمانده کل سپاه نقش موثری و پررنگ‌تری در دفاع مقدس ایفا کرد و این ایفای نقش موجب شکل‌گیری یگان‌های رزمی سپاه شد. ویژگی برتر محسن رضایی، افق دید و جامع‌نگری وی بود. از این رو اقدام به توسعه سپاه کرد. زمینه توسعه سپاه نیز ایجاد یگان‌های رزمی بود. ناگفته نماند که حسن باقری نیز چنین ویژگی داشت و از این رو فرد دوم موثر در شکل‌گیری یگان‌های رزمی سپاه، ایشان بود. محسن رضایی و حسن باقری فرماندهان راهبردی سپاه و دفاع مقدس بودند. جامعیت نگاه آنان موجب توسعه سپاه و کسب پیروزی‌های بزرگ در عملیات‌های فتح‌المبین و بیت‌المقدس شد. پیش از عملیات فتح المبین 12 تیپ به وجود آمد و در آن عملیات و عملیات بیت‌المقدس یگان‌ها در قالب قرارگاه عمل می‌کردند. یگان‌های سپاه در این قرارگاه‌ها با لشکرهای ارتش مشترک بودند. در عملیات بیت‌المقدس، بنده مسئول عملیات قرارگاه فتح بودم که سردار رشید به همراه سرهنگ نیاکی فرمانده قرارگاه، محمد باقری مسئول اطلاعات قرارگاه و جعفر اسدی رئیس ستاد قرارگاه بود. سطح این قرارگاه لشکر بود. بعد از عملیات بیت‌المقدس لشکرها به وجود آمدند و قرارگاه فتح تبدیل به لشکر 3 صاحب‌الزمان (عج) شد. من نیز پس از مدتی به قرارگاه کربلا رفتم و مسئول عملیات آن قرارگاه شدم. حسن باقری کسی بود که مفاهیم را به خوبی می‌فهمید و منتقل می‌کرد و به خوبی می‌توانست موضوع سازماندهی یگان‌های سپاه را مدیریت کند. گردان‌ها و لشکرهای سپاه براساس نیازها طراحی شدند. از این رو یگان‌های سپاه با ارتش تفاوت دارند. از جمله اینکه در ارتش، هر گردان واحدهای پشتیبانی و... خود را داشت، اما گردان‌های سپاه اینگونه نبودند و مسائل پشتیبانی و... مربوط به لشکر بود؛ برای اینکه گردان‌های سپاه با سرعت عمل بیشتری وارد میدان بشوند. گردان‌های سپاه در عملیات‌ها متوقف نمی‌شدند. اگر در یک عملیات، فرمانده گردانی شهید می‌شد، جانشین او بلافاصله مسئولیت گردان را برعهده می‌گرفت. در برخی عملیات‌ها یک گردان چندین فرمانده عوض می‌کرد. این کار موجب بقای گردان‌ها می‌شد. از این رو سپاه گردان‌های رزمی بیشتری داشت. ضمن اینکه فرماندهان یگان‌ها بیشتر اوقات گردان‌هایی را در احتیاط قرار می‌دادند تا سازمان یگانشان تضعیف نشود. برای عملیات بیت‌المقدس، بنده طرح عملیات قرارگاه فتح را براساس میزان گردان‌های اعلامی فرماندهان یگان‌ها یعنی احمد کاظمی، حسین خرازی و مرتضی قربانی نوشتم. سپس خدمت سردار رشید بردم. سردار رشید نگاهی انداخت و گفت تو هنوز این‌ها را نشناختی؟ احمد کاظمی وقتی می‌گوید 7 گردان دارم، یعنی 7 گردان دیگر هم در احتیاط قرار داده است. برو طرحت را اصلاح کن و توسعه بده!   یک نکته‌ای هم که نباید در این رابطه فراموش شد، وجود فرماندهانی همچون مهدی باکری، حسین خرازی، احمد متوسلیان، محمدابراهیم همت، علی فضلی، قاسم سلیمانی و... بود که توان راهبری و مدیریت یگان‌ها را داشتند. این‌ها توانستند سازمان رزم سپاه را حفظ و در هر مرحله زمینه را برای توسعه آن به وجود بیاورند. این فرماندهان با پشت میز نشستن، فرمانده نشدند، بلکه قابلیت‌های خود را نشان دادند. اینکه در مورد قاسم سلیمانی گفته می‌شود، هیچگاه پشت میز دیده نشد، به این دلیل است که قابلیت‌های او در میدان نبرد بروز پیدا کرد.  تسنیم: شما فرماندهان و به خصوص حسن باقری چه چشم‌اندازی نسبت به آینده دفاع مقدس داشتید؟ کاظمی: فرماندهان چشم‌انداز مناسبی از جنگ داشتند. حسن باقری هرچند موضوعاتی را در دانشگاه آموخته بود، اما یک چشم‌انداز واقعی و دقیق در مورد آینده جنگ و انقلاب اسلامی داشت. حسن باقری نهم بهمن سال 61 شهید شد. عملیات‌های خیبر و والفجر هشت پس از شهادت باقری اجرا شد؛ اما من به عنوان کسی که با حسن بودم، می‌گویم که شناسایی این عملیات‌ها را ما با حسن انجام دادیم! ما محور عملیات‌های خیبر و بدر را همراه با حسن باقری در هور شناسایی کردیم. یک روز همراه با حسن باقری به شط علی در هور رفتیم. علی هاشمی و نیروهایش در آن منطقه مستقر بودند؛ البته آن موقع هنوز قرارگاه نصرت شکل نگرفته بود. نیروهای هاشمی، قایق‌های موتوری آماده کرده بودند. با آن قایق‌ها در هور شناسایی کردیم. سپس بر اساس آن شناسایی‌ها اقدام به تحلیل در مورد شرایط و چگونگی اجرای عملیات در هور کردیم. یک بار هم ما را به خسروآباد آبادان برد. اخلاقش هم این بود که تا دقیقه آخر به کسی نمی‌گفت که مقصدمان کجاست تا اینکه خودمان می‌فهمیدیم، کجا هستیم. او در آنجا به شناسایی اروندرود پرداخت و در مورد چگونگی عبور از اروند تحقیق کرد. حسن باقری هرچند در سال 61 به شهادت رسید، اما اقدامات و طرح‌های او تا پایان جنگ به کمک ما آمد. ** ایده حسن باقری موجب آزادسازی خرمشهر شد عملیات بیت‌المقدس 10 اردیبهشت آغاز شد. در مرحله اول این عملیات رزمندگان به جاده اهواز – خرمشهر رسیدند. هدف ما حرکت به سمت غرب بود. عراقی‌ها نیز به شدت به ما فشار می‌آوردند. تا اینکه در مرحله سوم، عملیات قفل شد. تمام تلاش ما این بود که به سمت غرب برویم و شلمچه را بگیریم. اما هرچه تلاش می‌کردیم، به نتیجه نمی‌رسیدیم. نبرد با عراق برخلاف آن چیزی که در فیلم‌ها به تصویر کشیده می‌شود، بسیار سخت بود. چند شب مانده به آزاد شدن خرمشهر به همراه فرماندهان ارشد در قرارگاه مرکزی کربلا نشسته بودیم. حسن باقری به فرماندهان پیشنهاد داد که مستقیم به خرمشهر حمله کنیم. یعنی فشار را از شلمچه برداریم و در امتداد جاده اهواز – خرمشهر به سمت پایین (خرمشهر) برویم. از شناسایی برگشتیم و اطلاعات جمع‌آوری شده را در جلسه فرماندهان مطرح کردیم و تصویب شد که طرح حسن باقری اجرا شود. شب سوم خرداد مرحله نهایی عملیات اجرا شد و خرمشهر آزاد شد. ابتکار، خلاقیت و سرعت عمل حسن باقری موجب پیروزی در عملیات بیت‌المقدس شد. در نهایت تصویب شد ارتش عکس هوایی بگیرد و بنده و محمد باقری مامور به شناسایی جاده اهواز – خرمشهر شدیم. ساعت 4 بامداد من و محمد باقری سوار بر موتور تا آنجایی که توانستیم شناسایی کردیم و روی نقشه و کالک پیاده کردیم. ما تا جایی رفتیم که به کانالی رسیدیم که از جاده به سمت شلمچه می‌رفت. در آنجا مشاهده کردیم که عراقی‌ها مشغول سنگرسازی هستند. از شناسایی برگشتیم و اطلاعات جمع‌آوری شده را در جلسه فرماندهان مطرح کردیم و تصویب شد که طرح حسن باقری اجرا شود. شب سوم خرداد مرحله نهایی عملیات اجرا شد و خرمشهر آزاد شد. ابتکار، خلاقیت و سرعت عمل حسن باقری موجب پیروزی در عملیات بیت‌المقدس شد. ** حسن باقری مخالف اجرای عملیات در فکه جنوبی بود تسنیم: یکی از عملیات‌های ناموفق ایران در دوران جنگ تحمیلی، عملیات والفجر مقدماتی بود. بخشی از شناسایی‌های این عملیات توسط حسن باقری انجام گرفت. نظر شهید باقری در خصوص آن منطقه عملیاتی چه بود؟ کاظمی: در دی و بهمن سال 61 قرار شد عملیاتی را در جنوب فکه اجرا کنیم که این عملیات والفجر مقدماتی نام گرفت و حسن باقری چند روز پیش از اجرای عملیات در یک عملیات شناسایی به شهادت رسید. در این دوره من بیشترین تماس و ارتباط را با حسن باقری داشتم. حسن باقری به دلیل مشکلاتی که در جنوب منطقه فکه وجود داشت، معتقد بود که نباید در جنوب فکه عملیات اجرا کرد و پیشنهاد اجرای عملیات در ارتفاعات حمرین و جبل فوقی بود که در شمال آن منطقه قرار داشت. به این دلیل که اجرای عملیات در جنوب، موجب طی کردن مسیر طولانی و برخورد با خطوط مستحکم دشمن می‌شد. در آن منطقه خطوط مستحکمی وجود داشت که در فیلم‌های موجود در عملیات والفجر مقدماتی دیده می‌شد. در یکی دو جلسه از مراحل شناسایی، حسن باقری یکی دو تن از فرماندهان ارتش عراق را که اسیر شده بودند، آوردند و از آن‌ها در مورد اطلاعات و شرایط منطقه پرس و جو کرد. اطلاعات آنان نیز موید این بود که این مسیر برای عملیات مناسب نیست.   حسن باقری به این نتیجه رسیده بود که از آن منطقه نباید عملیات اجرا کرد؛ اما ایشان چند روز پیش از عملیات به شهادت رسیدند. اگر حسن باقری به شهادت نمی‌رسید، ایشان با اجرای عملیات در آن منطقه موافقت نمی‌کردند. در این رابطه برخی معتقد بودند که باید از این منطقه عملیات اجرا کرد، اما بنده اکنون نیز حاضرم با آنان بحث و گفتگو کنم که جمع‌بندی حسن باقری این بود که در این منطقه نمی‌توان عملیات اجرا کرد. حسن باقری جان خودش را کف دستش گذاشت تا منطقه عملیاتی والفجر مقدماتی را دقیق شناسایی کند. ما تمام طرح‌های عملیاتی را نوشته بودیم؛ اما حسن همچنان موافق اجرای عملیات در آن منطقه نبود. شاید اگر حسن زنده بود، دیگر عملیات‌ها نیز به گونه‌ای دیگر اجرا می‌شد.  ** ماجرای جوانی که همسفر شهادت حسن باقری شد تسنیم: روز 9 بهمن سال 61 که حسن باقری در فکه به شهادت رسید، قطعاً روزی تلخ و دردناک برای شماست. شما که در روزهای پایانی همواره کنار حسن باقری بودید، چه شد که از جمع آنان جا ماندید و به فکه نرفتید؟ کاظمی: حسن باقری منزلی در دزفول کرایه کرده بود و گاهی وقت‌ها شب‌ها به منزل می‌رفت. صبح روز نهم بهمن، آماده شدم که همراه با حسن باقری به منطقه دیدگاه که حسن باقری در آنجا به شهادت رسید، برویم. برادری به نام مجتبی مومنیان که همراه با حسن باقری به شهادت رسید و در عملیات بیت‌المقدس در قرارگاه نصر در کنار حسن باقری بود، آن موقع در اطلاعات قرارگاه مرکزی در کنار ما بود و همکاری می‌کرد. مجتبی بسیار انسان مومن و متعبدی بود. او از شب قبل اصرار داشت که فردا با ما به شناسایی بیاید. همان شب یک بقچه و وصیتنامه‌ به من داد و گفت این را به دست خانواده من برسان. شب تا صبح هم مشغول راز و نیاز با خداوند شد، جوری اشک می‌ریخت و با خدا مناجات می‌کرد که من چند بار از خواب بیدار شدم. به او گفتم بنده خدا بگیر بخواب، صبح کار داریم، حسن اگر بفهمد خواب مانده‌ایم، بیچاره‌مان می‌کند! (با خنده) صبح حسن از منزل آمد. حسن سوار استیشن بود. مجید بقایی پشت سرش نشسته بود و سوره فجر را می‌خواند. حسن دو پرتقال دزفولی در دست داشت. من نقشه به دست ایستاده بودم. مجتبی مدام اشاره می‌کرد که او را هم با خودمان ببریم. به حسن باقری گفتم: حسن آقا! این مجتبی من را از دیشب دیوانه کرده است. اصرار دارد که با ما بیاید. حسن گفت: نمی‌شود. منطقه شلوغ می‌شود. ماشین هم جا نداریم. یکهو حسن نظرش عوض شد و گفت: اصغر تو برو اهواز پیش مرتضایی (فرمانده سپاه منطقه هشتم) مدارک و اسنادی را بگیر. مجتبی هم با ما می‌آید. برایم سخت بود، چون همه شناسایی‌ها را با هم رفته بودیم؛ اما چون حسن جذبه داشت و از او می‌ترسیدم، چیزی نگفتم و قبول کردم. مجتبی هم با کلی سرور و خوشحالی سوار ماشین شد و کنار مجید بقایی نشست. نقشه‌ها و عکس‌ها را هم به او دادم. لازم به ذکر است که محمد باقری و مرتضی صفاری با ماشین دیگری به حسن باقری پیوستند. حسن باقری ابایی از حضور در مناطق خطر نداشت. یک بار پیش از اجرای عملیات محرم، برای شناسایی به منطقه‌ای رفتیم. به قدری خمپاره زدند که یکی از همراهان شاکی شد و گفت حسن آقا اینجا کجاست ما را آورده‌ای؟ حسن باقری گفت: ما باید به اینجاها بیایم، تا فردا روزی که بچه‌های مردم به اینجا می‌آیند، وضعیت و شرایط را به خوبی درک کنیم. من در دفتر مرتضایی در اهواز بودم. تلفن دفتر مرتضایی زنگ خورد. یک نفر پشت خط اسم مجید و حسن آورد. اسم این دو نفر که آمد، من دیگر نفهمیدم چه شد تا اینکه خود را بالای پیکرهای آنان در معراج شهدای اهواز دیدم. واقعاً به یاد ندارم که چگونه از دفتر مرتضایی در گلف اهواز به بالای پیکرهای آنان رسیدم. حسن هیکل نحیفی داشت. زخم در بدن او ندیدم، اما رگ‌های صورت و شقیقه‌اش ترکیده بود و نشان می‌داد که موج انفجار باعث شهادت او شده است. حسن باقری در کنار صحنه‌های خشن جنگ، ویژگی‌هایی داشت که بی‌دلیل کنار او جمع نشده بودیم. هر وقت ما در قرارگاه بیکار می‌شدیم برای ما از تفسیر قرآن می‌گفت. حسن انسان بسیار بااخلاقی بود. من هیچ وقت ندیدم به کسی و حتی به ما بی‌احترامی کند. قدرت جذبه داشت و از او می‌ترسیدیم، اما هیچگاه از او بی‌احترامی ندیدیم. حسن باقری مدتی در خیابان مسجد جزایری، منزلی برای سکونت اجاره کرده بود. گاهی اوقات ما به خانه او می‌رفتیم. یک شب به خانه او رفتیم و شام برای ما املت درست کرد. بعد از غذا، من رفتم که ظرف‌ها را بشورم. او سریع آمد دستم را گرفت و گفت اصغر برو کنار. تو میهمان منی و حق نداری به ظرف‌های من دست بزنی. هرچند از قافله شهدا و حسن جا ماندم، اما امید دارم ارادت من به ایشان، باعث شود که دست من را در آن دنیا بگیرد.  تسنیم: به نظر شما چه چیزی باعث شده است که حسن باقری اینقدر مورد ارادت شما باشد و چه اشتراکی بین ایشان و شهید قاسم سلیمانی که تربیت‌یافته حسن باقری است، وجود دارد؟ کاظمی: متاسفانه جنبه‌های فنی و فکری جنگ، فدای تبلیغات دفاع مقدس شده است. یک بار من به مسعود ده‌نمکی اعتراض کردم که تصویری که شما از جنگ ارائه کردید، ظلم در حق بچه‌های جنگ است. یک عملیات تا اجرا شود، بارها مورد بررسی و تحلیل قرار می‌گرفت. بارها شناسایی می‌شد و بارها طرح نوشته می‌شد. حسن باقری شب و روز نمی‌شناخت تا اینکه یک معبر برای عملیات پیدا کند. قاسم سلیمانی نیز اینگونه بود. هر دوی این‌ها متفکر و مدبری بودند که روز و شب خود را برای اجرای عملیات گذاشته بودند. ضمن اینکه هر دوی اینان انسان‌های فوق‌العاده اخلاقی بودند. امسال یا سال گذشته جایی با قاسم سلیمانی بودیم. قاسم با من یک شوخی کرد. یک دقیقه بعد، قاسم آمد و دست دور گردن من انداخت، بوسید و گفت: اصغر جان حلال کن. ناراحت که نشدی. گفتم: قاسم جان، این چه حرفیه. ما رفیق چهل ساله‌ایم چرا ناراحت بشوم. این چهره عاطفی و اخلاقی قاسم سلیمانی است. اما این‌ها برای من قاسم سلیمانی نیست. قاسم سلیمانی و حسن باقری اول مدیر جهادی و انسان‌های مجاهد متفکر و مدبر بودند. قاسم سلیمانی کسی بود که قدرت منطقه‌ای جمهوری اسلامی را محقق کرد و به عرصه ظهور رساند. پس یک وجه را نباید در نظر گرفت. من به حسن باقری و قاسم سلیمانی به دلیل اخلاقشان، احترام می‌گذارم، اما به دلیل قدرت تحلیل، تفکر و مدیریت‌شان می‌ستایم. این‌ها انسان‌های بزرگی بودند که افتخار می‌کنم در کنار آنان و دوستشان بودم. من از اینان چیزهای زیادی یاد گرفتم. تسنیم: بسیار ممنونم. انتهای پیام/
 جهانگیری فرارسیدن عید سعید فطر را تبریک گفت , معاون اول رییس جمهور فرارسیدن عید سعید فطر را به همتایان خود در کشورهای اسلامی تبریک گفت. , به گزارش حوزه دولت خبرگزاری تسنیم، اسحاق جهانگیری معاون اول رئیس‌جمهور در پیامی فرارسیدن عید سعید فطر، عید سرور و سرافرازی مومنین را به همتایان خود در کشور‌های اسلامی تبریک گفت. در این پیام آمده است: از درگاه الهی خواستارم به یمن این عید گرانقدر، با تلاش‌های شبانه‌روزی دانشمندان و متخصصین هر چه سریعتر بر ویروس کرونا و بیماری کووید 19 فائق آییم و شاهد برقراری سلامتی، امنیت، ‌صلح و آرامش در اقصی نقاط این کره خاکی باشیم. جهانگیری در پیام خود خاطرنشان ساخته است: عید فطر عید پاداش مومنانی است که در پرتو آیات قرآن کریم و نیایش‌های خالصانه ماه مبارک رمضان در مبارزه با نفس، پیروز گشته و با غلبه بر آن به خودسازی پرداخته و به قرب معبود خویش نایل می‌شوند. امیدوارم توانسته باشیم به برکت فیض و سعادت، همراهی با ماه ضیافت به صفا و پاکی فطری نخستین خویش بازگشته و در این مسیر همراه نیکوکاران و صالحان قرار بگیریم. وی در پایان پیام خود از خداوند متعال برای ملل کشورهای اسلامی سرافرازی و بهروزی و برای همتایان خود سلامتی و موفقیت مسالت کرده است. انتهای پیام/
 گزارش| چند قانون در مجلس دهم تصویب شد؟/ ۱۳۰ نماینده دارای مدرک دکتری , دهمین دوره مجلس شورای اسلامی پایان یافته به طوری که در این دوره، ۱۷۸ فقره قانون(تا این لحظه) تصویب و به دولت ابلاغ شده است. , به گزارش خبرنگار پارلمانی خبرگزاری تسنیم، آخرین جلسه علنی دهمین دوره مجلس شورای اسلامی در حالی در روز چهارشنبه هفته گذشته (31 اردیبهشت 99) برگزار شد که از میان 290 نماینده در این دوره، یک نماینده دارای مدرک دیپلم، 2 نماینده دارای مدرک فوق دیپلم، 14 نماینده دارای مدرک کارشناسی، 143 نماینده دارای مدرک تحصیلی کارشناسیار‌شد و 130 نماینده نیز دارای مدرک دکتری بودند. براساس این گزارش، در این دوره از مجلس، 17 نماینده روحانی و 17 نماینده نیز از میان خانم‌ها انتخاب شده بودند؛ از ظرف دیگر اکثریت نمایندگان دوره دهم در سن 51 تا 60 سال قرار داشتند. همچنین، در 431 جلسه علنی مجلس دهم، جلسات 733 طرح و لایحه اعلام وصول شده که از این تعداد، 493 طرح و 228 لایحه و نیز 12 طرح شوراهای عالی بوده است. در این دوره از مجلس، 178 فقره قانون(تا این لحظه) تصویب و به دولت ابلاغ شده است. انتهای پیام/
 دریادار تنگسیری خبر داد: کشف ۲۳ میلیون لیتر گازوئیل قاچاق توسط ندسا/ ردپای برخی کشورهای منطقه در قاچاق کالا به ایران , فرمانده نیروی دریایی سپاه از کشف ۲۳ میلیون لیتر گازوئیل قاچاق از سال ۹۸ تاکنون توسط رزمندگان نیروی دریایی سپاه خبر داد. , به گزارش گروه دفاعی خبرگزاری تسنیم ؛ سردار دریادار پاسدار علیرضا تنگسیری فرمانده نیروی دریایی سپاه در مراسم به آتش کشیدن کالاهای ممنوعه توقیف شده، در قشم با تاکید بر اینکه در سال جهش تولید در مقابله با قاچاق کالا ،سوخت ، مواد مخدر و همچنین صید غیر قانونی ترال کوتاه نخواهیم آمد، گفت: در صورت کشف محموله قاچاق در خلیج‌فارس، ابتدا قاچاقچیان را از شناور خارج می کنیم و پس از طی مراحل قانونی، با حکم قضایی کالاهای موجود در آن را به آتش می کشیم. وی افزود: بر اساس شواهد مستند موجود، برخی از کشورهای همسایه در ورود کالای قاچاق به کشور دخالت دارند و از قاچاقچیان حمایت می کنند. فرمانده نیروی دریایی سپاه با اشاره به اقدامات این نیرو در مقابله با قاچاق ادامه داد: از سال  98 تاکنون دریادلان نیروی دریایی سپاه 23فروند کشتی حمل سوخت قاچاق را شناسایی و توقیف کردند که این شناورها حامل بیش از 23 میلیون لیتر گازوئیل بودند. سردار تنگسیری همچنین با اشاره به ممنوعیت صید ترال و آسیب رساندن این اقدام به معیشت مردم، ماهیگیران محلی و محیط زیست افزود: در این مدت 48 فروند کشتی صید ترال نیز توقیف و در بازرسی از آنها بیش از 2 میلیون و 300 کیلوگرم ماهی کشف شد. فرمانده نیروی دریایی سپاه در ادامه خاطرنشان کرد : همچنین طی یک سال اخیر  بیش از 2 تن مواد مخدر و 10 هزار و 600 قوطی مشروبات الکلی نیز کشف شده است. وی با تاکید بر اینکه ورود کالاهای قاچاق به کشور در شرایطی اتفاق می‌افتد که بسیاری از آنها در داخل کشور تولید می شود، گفت : با توجه به اینکه قاچاق کالا بلای جان تولیدات داخلی است و می‌تواند موجب تعطیلی کارخانه ها و بیکاری جوانان کشور شود، به صورت جدی و با قاطعیت و در هماهنگی کامل با نهادهای امنیتی ، اطلاعاتی، انتظامی ،نظامی و مراجع قضایی، با موضوع قاچاق و  قاچاقچیان برخورد خواهیم کرد. انتهای پیام/
 لاریجانی: ۱۰ هزار فیش حقوقی از سوی دیوان محاسبات در دوره دهم بررسی شد , رئیس مجلس شورای اسلامی گفت: در دوره دهم، دیوان محاسبات ۱۰ هزار فیش حقوقی را بررسی کرد و اضافه دریافتی مدیران را به بیت‌المال برگشت داد. , به گزارش گروه پارلمانی خبرگزاری تسنیم، علی لاریجانی رئیس مجلس شورای اسلامی امروز(شنبه، سوم خرداد 99) در جمع کارکنان مجلس، گفت: در 12 سال پیش که به مجلس آمدم چند مسئله روی من تأثیر داشت و بعد از توفیق همکاری با شما عمیق‌تر شد. وی افزود: اولین نکته، سخنان مرحوم آیت‌الله مدرس است که در این مدت زندگی او را مطالعه کردم و برایم این سوال مطرح شده بود که چرا این شخصیت روی پارلمان و مجلس تأکید دارد با وجود اینکه در کشور قوای دیگری وجود دارد اما غالب مطالب ایشان بر این موضوع استوار است. رئیس مجلس بیان کرد: در مطالبی که از آیت‌الله مدرس وجود دارد ایشان بر این اصل تأکید دارد که تمام تصمیمات اصلی کشور باید در مجلس گرفته شود. لاریجانی افزود: مجلس همان کل ایران است و تصمیماتش، تصمیم مردم کل ایران است؛ بر این اساس همه باید از تصمیمات مجلس تبعیت کنند. وی گفت: سرّ این سخن آیت الله مدرس در این یک کلمه است که وقتی ملتی سرافراز است که اراده آن ملت کارساز باشد و در زمان سختی‌ها بتواند تصمیم‌گیری کند. رئیس مجلس بر حفظ جایگاه مجلس به عنوان یکی از ارکان مردم‌سالاری تأکید کرد و گفت: توهین به مجلس موجب افول جایگاهش می‌شود بر این اساس باید از جایگاه این نهاد مقدس صیانت شود. لاریجانی با بیان اینکه ملتی می‌تواند در برابر مشکلات استوار باشد که خود تصمیم‌گیری کند، افزود: تصمیمات اصلی کشور باید در مجلس شورای اسلامی گرفته شود و تخریب مجلس موجب حوادث ناگواری در آینده خواهد شد زیرا نهاد مردم‌سالاری است. وی با یادآوری فلسفه تفکرات شهید مطهری در مورد سیاست، تاکید کرد: ایشان با این وجود حتی یک کتاب در این رابطه ننوشته‌اند و سخنان مرحوم مدرس در اندیشه و افکار و سخنان شهید مطهری مدلل شد. رئیس مجلس با بیان اینکه شهید مطهری دارای شخصیتی انقلابی و مدبر بود، تصریح کرد: سعادت انسان در کمال یافتن فطریات افراد جامعه است و ایشان به تعلیم و تربیت نگاه خاص داشت و معتقد بود که جامعه‌ای می‌تواند فعلیت پیدا کند که استعدادهای آن متبلور شود. لاریجانی اظهارداشت: جامعه‌ای که می‌خواهد سعادتمند باشد باید سنت‌هایی که از سوی خداوند به پیامبران و امامان ابلاغ شده در آن فعلیت پیدا کند. وی اظهار داشت: جامعه‌ای موفق است که در آن آزادی تحقق پیدا کرده باشد و بتوانند افراد آزادانه اظهارنظر کنند. بر این اساس نباید در سطح جامعه خفگی باشد تا آن جامعه رشد پیدا کند. رئیس مجلس تأکید کرد: مجلس شورای اسلامی می‌تواند جلوی بیگانگان را بگیرد و زمینه حضور مردم را در عرصه‌های مختلف فراهم کند. لاریجانی در بخش دیگر از سخنان خود با اشاره به این سخن امام (ره) که مجلس در رأس امور است، بیان کرد: این سخن درستی است که از سوی بنیانگذار انقلاب اسلامی مطرح شده، با وجود اینکه برخی افراد در رابطه با جایگاه مجلس سخنانی را گفتند اما نباید آنها را جدی گرفت. وی با بیان اینکه مجلس شورای اسلامی جایگاه مهمی در کشور دارد، تاکید کرد: هر وقت رخوتی به وجود بیاید به سرمایه‌های ملی لطمه خواهد خورد بر این اساس باید با همه وجود از جایگاه مجلس شورای اسلامی صیانت کرد. رئیس مجلس با تقدیر از زحمات و تلاش کارکنان مجلس شورای اسلامی گفت: تلاش کارکنان مهم است و صرف کار کردن در مجلس شورای اسلامی نیست گرچه کارهای بسیار خوب و مثمرثمری انجام شده اما ممکن است که در قیل و قال‌های سیاسی کمتر دیده شود. لاریجانی ضمن تقدیر از عملکرد مرکز پژوهش‌های مجلس در دوره دهم، گفت: این مرکز حضوری پررنگ در عرصه‌های مختلف داشت و دوره پرکاری را با نیروهای زبده خود پشت سر گذاشت. وی ادامه داد: همان‌طور که قبلاً هم گفتم مرکز پژوهش‌ها باید با انجمن‌های علمی و بین‌المللی و دانشگاه‌ها ارتباط داشته باشد و نظرات کارشناسی را دریافت کند. رئیس مجلس افزود: از این رو عملکرد خوب مرکز پژوهش‌ها باعث شد که تا نظرات این مرکز به خوبی در تصمیم‌گیری‌ها جا بیفتد که امید می‌رود این روند ادامه داشته باشد. لاریجانی در بخش دیگری از سخنانش با تقدیر از عملکرد دیوان محاسبات مجلس در دوره دهم مجلس شورای اسلامی گفت: این مرکز یک بخش حرفه‌ای در امر نظارت است و نباید جایگاه آن مخدوش شود. وی تصریح کرد: تلاش‌های دیوان محاسبات موجب شد تا امور سامان پیدا کند و تنها به دنبال پیگیری تخلفات نباشد بلکه نگاه طبیبانه و پیشگیرانه به تخلفات داشته باشد. رئیس مجلس افزود: در دوره دهم، دیوان محاسبات 10 هزار فیش حقوقی را بررسی کرد و اضافه دریافتی مدیران را به بیت‌المال برگشت داد که این یک امر ارزشمند است. لاریجانی با اشاره به تلاش‌ها در خصوص وضعیت بهبود معیشت کارکنان مجلس شورای اسلامی، عنوان کرد: معاون اجرایی مجلس تلاش کرد تا مشکل مسکن کارکنان حل شود با وجود اینکه دچار پیچش‌هایی شده بود که با زحمات زیادی حل می‌شد اما به هر شکل این دغدغه برطرف شد. وی با تقدیر از معاونت قوانین مجلس شورای اسلامی، افزود: مسئله تنقیح قوانین یک موضوع بسیار مهم است که همواره جزو تأکیدات مکرر مقام معظم رهبری بوده است که تلاش‌های این معاونت قابل تقدیر است و در این مدت معاونت قوانین با پیگیری‌ها توانست که قوانین و امور مربوط به آن را سامان دهد. رئیس مجلس تأکید کرد: پیگیری گسترش اتوماسیون در مجلس امر ضروری بود و خوشبختانه در ایام کرونا این موضوع سامان پیدا کرد و باعث شد که در ایام کرونا جلسات مجلس از طریق فضای مجازی تشکیل شود. لاریجانی با تقدیر از تلاش کارکنان هیئت رئیسه، گفت: هیئت رئیسه در مدیریت صحن خوب عمل کرد و کارکنان بااخلاق و با ادب کاری داشتند که تلاش این عزیزان قابل تقدیر است. وی با تشکر از زحمات کارکنان بخش کتابخانه مجلس شورای اسلامی، بیان کرد: کتابخانه مجلس یکی از قدیمی‌ترین کتابخانه‌های کشور است که در دوره مدیریت قبلی و فعلی این بخش سامان پیدا کرد. رئیس مجلس افزود: میراث و آثار نفیسی در کتابخانه مجلس قرار دارد که باید حفظ شود که ان شاالله در جای جدیدی که قرار است برای این بخش احداث شود، این امر محقق شود. لاریجانی از حراست مجلس شورای اسلامی تقدیر و تشکر کرد و گفت: این بخش با حوصله و دقت عمل کرده است، همچنین کارکنان بخش حفاظت مجلس که در این مدت به درستی به وظیفه خود عمل کردند. وی در بخش دیگری از سخنانش با تقدیر از تلاش‌های «جعفری» در طول 12 سال رئیس حوزه ریاست از زحمات دلسوزانه او تقدیر کرد. رئیس مجلس با اشاره به نقش مهم زنان در پیشبرد امور و اهداف مجلس، اظهار داشت: زنان با متانت و پشتکار خود موجب شدند تا مجلس به موفقیت‌های خوبی دست پیدا کنند و اگر همراهی آنها نبود ممکن بود نقایصی در امور پارلمان ببینیم که این امر نشان می‌دهد که حس حل مشکلات در زنان وجود دارد. لاریجانی همچنین با اشاره به مشکلات کشور ناشی از تحریم‌ها و شیوع ویروس کرونا، گفت: این اتفاقات مشکلاتی را ایجاد کرد و موجب شد تا شرایط کشور سخت شود اما در این شرایط حساس باید با دقت عمل کرد. وی با اشاره به تلاش دشمنان برای ایجاد اختلاف و تفرقه با استفاده از شرایط موجود در کشور، تصریح کرد: همکاری بخش‌های مختلف کشور با یکدیگر موجب همدلی مردم در حادثه کرونا شد. رئیس مجلس شورای اسلامی در بخش پایانی سخنان خود یاد شهدای مجلس و حادثه تروریستی مجلس و شهدای فتح خرمشهر یاد آنها را گرامی داشت. انتهای پیام/
 قاضی‌زاده‌هاشمی: مشکلات کرونایی خوزستان را در مجلس یازدهم پیگیری می‌کنیم , منتخب مردم مشهد در یازدهمین دوره مجلس شورای اسلامی گفت: در مجلس یازدهم ما نیز در کنار منتخبان مردم خوزستان به بررسی و رفع مشکلات مردم این منطقه می‌پردازیم. , به گزارش گروه پارلمانی خبرگزاری تسنیم، سیدامیرحسین قاضی‌زاده‌هاشمی عضو هیئت‌رئیسه مجلس شورای اسلامی در جمع برخی از منتخبان مجلس یازدهم با اشاره به سالروز سوم خرداد و آزادسازی خرمشهر گفت: در جریان عملیات بیت المقدس که در نهایت منجر به آزادسازی خرمشهر شد، مقامات آمریکایی هول و هراس بسیاری داشتند و حتی در زمینه دیپلماسی نیز بسیار فعال وارد صحنه شدند تا از پیروزی ایران جلوگیری کنند. وی با بیان اینکه آمریکا تلاش می‌کرد برای جلوگیری از پیشروی و پیروزی ایران با کشورهای عربی رایزنی‌های دیپلماتیک انجام دهد، تصریح کرد: در همان زمان رادیو لندن اعلام کرد آمریکا درصدد کسب حمایت کشورهای اسلامی مانند پاکستان، ترکیه، مالزی، اندونزی و الجزایر است، اما با همه این تلاش‌های مقامات آمریکایی رزمندگان اسلام توانستند به پیروزی دست یابند و خرمشهر آزاد شد. عضو هیئت رئیسه مجلس با اشاره به فرمایش امام خمینی (ره) مبنی بر اینکه خرمشهر را خدا آزاد کرد اظهار داشت: با مرور وقایع تاریخی بارها و بارها ثابت شده است که آمریکایی‌ها نتوانستند در برابر اراده ملت ایران که نشأت گرفته از ایمان و اتکای به خداوند متعال است به موفقیتی دست پیدا کنند و همواره مفتضحانه شکست خوردند. این وقایع تاریخی باید درسی برای این روزهای ما باشد و در زمینه‌های مختلف سیاستگذاری تا اجرا در شئون مختلف کشور از این تجارب استفاده کنیم. قاضی‌زاده‌هاشمی با اشاره به تحریم‌های آمریکا علیه ایران اظهار داشت: به عیان می‌توانیم در سالهای اخیر تحرکات آمریکا را علیه ایران مشاهده کنیم و همانطور که آمریکا در جریان عملیات بیت المقدس سعی داشت با رایزنی دیپلماتیک با کشورهای عربی و همسایه ایران جلوی موفقیت‌های ایران را بگیرد، در سال‌های اخیر نیز این رایزنی‌های دیپلماتیک و اعمال فشارهای مختلف از درگاه تحریم‌ها ادامه دارد، ولی باز هم در این معرکه نیز آمریکا شکست خورده است و پیروزی‌های ایران بیش از پیش به وقوع پیوسته است. عضو هیئت‌رئیسه مجلس با بیان اینکه در جریان آزادسازی خرمشهر نقش بی بدیل مردم عزیز و شریف خوزستان را نباید نادیده گرفت، تصریح کرد: نقش مردم در آزادسازی خرمشهر آنقدر محسوس و مؤثر بود که رسانه‌های بیگانه نیز نتوانستند در اخبار خود از آن چشم پوشی کنند. از سوی دیگر امام خمینی نیز همراهی مردم با قوای نظامی را ماندگارترین برگ تاریخ در آزادسازی خرمشهر خواندند. این نقش مردم خوزستان فقط منحصر به آن دوران نیست و همواره مردم شریف خوزستان برای حمایت از انقلاب و ایران اسلامی در خط مقدم حضور داشتند. وی با اشاره به محرومیت‌های استان خوزستان خاطر نشان کرد: وقتی که اینقدر فداکاری و ایثار مردم عزیز خوزستان در گذشته تاریخ وجود دارد و همچنان می‌توان مثال‌های متعددی از ایثار آنها برای انقلاب و کشور زد، شایسته نیست محرومیت‌هایی را در این استان داشته باشیم و مردم این منطقه با بسیاری از مشکلات دست و پنجه نرم کنند. قاضی زاده‌هاشمی با اشاره به وضعیت استان خوزستان در زمینه کرونا نیز گفت: در حال حاضر مردم عزیز خوزستان با مشکلات متعددی که ناشی از شیوع بیماری کرونا است مواجه هستند و بنا بر گزارش‌هایی که به دست ما رسیده است تخت‌های بیمارستانی و خانه‌های بهداشت با استانداردها فاصله دارند تا جایی که مردم عزیز خوزستان مجبور هستند برای درمان به سایر شهرها سفر کنند. عضو هیئت‌رئیسه مجلس ادامه داد: در مجلس یازدهم ما نیز در کنار منتخبان مردم خوزستان به بررسی و رفع مشکلات مردم این منطقه می‌پردازیم و تلاش می‌کنیم با حداکثر توان بتوانیم با پیگیری و مطالبه از دستگاه‌های اجرایی مشکلات مردم را حل کنیم. وی با اشاره به اینکه یکی دیگر از مشکلات مردم خوزستان مسئله اشتغال است، تصریح کرد: با وجود اینکه بخش عمده ای از نفت ایران در استان خوزستان تولید و توزیع می‌شود، جوانان این استان نباید مشکلی در زمینه اشتغال داشته باشند؛ بنابراین باز هم ما در کنار نمایندگان محترم خوزستان قرار می‌گیریم تا بتوانیم برای حل مشکلات اشتغال جوانان خوزستان نیز از مجلس اقدام کنیم. انتهای پیام/
 روحانی به «امیر قطر»:امنیت منطقه باید توسط کشورهای منطقه تامین شود/ امیدواریم آمریکا دست به کار اشتباهی نزند , رئیس‌جمهور با اشاره به برخی تحرکات آمریکایی‌ها در منطقه دریای کارائیب، گفت: اگر نفتکش‌های ما در دریای کارائیب یا در هر کجا از جهان از سوی آمریکایی‌ها دچار مشکل شوند متقابلاً برای آنها مشکل به‌وجود خواهد آمد. , به گزارش حوزه دولت خبرگزاری تسنیم، حجت‌الاسلام حسن روحانی رئیس جمهور روز شنبه در تماس تلفنی "شیخ تمیم بن حمد آل ثانی" امیر قطر با وی با تأکید بر توسعه و تعمیق روابط دو کشور در همه زمینه‌ها به‌ویژه روابط اقتصادی و تجاری، گفت: به‌رغم شرایط ناشی از شیوع ویروس کرونا روابط اقتصادی دو کشور در چارچوب پروتکل‌های بهداشتی و مراقبتی  باید مجدداً فعال شود. رئیس‌جمهور ابراز امیدواری کرد که برگزاری هرچه سریع‌تر کمیسیون مشترک اقتصادی دو کشور راهگشای سرعت تعاملات  تهران - دوحه و رفع موانع باشد و انتقال کالاها از طریق بنادر دو کشور به‌تدریج فعال و پروازهای خطوط هوایی دو کشور از سر گرفته شود. روحانی با اشاره به میزبانی قطر در جام جهانی 2022 فوتبال، برای ارائه هرگونه کمک از سوی ایران به این کشور برای میزبانی هر چه بهتر قطر اعلام آمادگی کرد و افزود: در این زمینه ایران آماده است در زیرساخت‌ها و تأمین نیازمندی‌های مورد نظر حضور داشته باشد. وی در بخش دیگری از گفت‌وگوی خود با امیر قطر با تأکید بر اینکه امنیت منطقه برای ما بسیار مهم است، گفت: با توجه به برخی اقدامات آمریکا در نقاط مختلف جهان شرایط غیر قابل قبولی به‌وجود آورده، اما به هیچ عنوان ما آغازگر تشدید تنش و درگیری نخواهیم بود. رئیس‌جمهور با اشاره به برخی تحرکات آمریکایی‌ها در منطقه دریای کارائیب، خاطرنشان کرد: اگر نفتکش‌های ما در دریای کارائیب یا در هر کجا از جهان از سوی آمریکایی‌ها دچار مشکل شوند، متقابلاً برای آنها مشکل به‌وجود خواهد آمد. روحانی با بیان بر اینکه ایران هیچگاه آغازگر درگیری نخواهد بود، افزود: ما همواره  حق مشروع دفاع از حاکمیت و تمامیت ارضی و تأمین منافع ملی را برای خود قائل هستیم و امیدواریم آمریکایی­‌ها دست به خطا نزنند. وی ابراز کرد: شرایط امروز جهان را به‌خصوص با شیوع این بیماری شرایط ویژه برای همکاری های مشترک می‌بینیم؛ اما متأسفانه ایالات متحده آمریکا تصمیمات ناصحیح و رفتارهای غیرانسانی خود را ادامه می‌دهد. رئیس‌جمهور تصریح کرد: همچون گذشته تأکید می‌کنیم که امنیت منطقه ما به‌ویژه امنیت دریایی در منطقه  توسط کشورهای منطقه تأمین می‌شود و همیشه اعلام آمادگی کرده‌ایم که با کشورهای همسایه آماده همکاری بیشتری هستیم.  روحانی با تبریک پیشاپیش عید سعید فطر به دولت و مردم قطر، ابراز امیدواری کرد که روابط و همکاری‌های دو کشور بیش از پیش توسعه یابد. "شیخ تمیم بن حمد آل ثانی" امیر قطر نیز در این تماس تلفنی با تبریک عید سعید فطر به دولت و ملت ایران توسعه روابط با ایران را در همه زمینه‌ها مورد تأکید قرار داد و گفت: درمورد روابط اقتصادی بین دو کشور به شخصه اهتمام ویژه‌ای قائل هستم و این موضوع در اولویت برنامه‌های قطر است. وی ابراز امیدواری کرد که با برگزاری نشست مشترک اقتصادی دو کشور، روابط اقتصادی و تجاری ایران و قطر بیش از پیش توسعه یابد. امیر قطر همچنین تأکید کرد: موضع قاطع قطر این است که امنیت منطقه باید با همکاری تمامی کشورهای منطقه حاصل شود و ما به عنوان کشورهای منطقه برای تأمین امنیت گذرگاه‌های آبی منطقه باید با یکدیگر همکاری کنیم. شیخ تمیم افزود: ما مخالف هرگونه تنش هستیم و برای کاهش تنش‌ها تمام تلاش خود را انجام خواهیم داد. انتهای پیام/
 جزئیات مراسم افتتاحیه مجلس یازدهم/قرائت پیام امام خامنه‌ای توسط حجت‌الاسلام محمدی‌گلپایگانی , سخنگوی هیئت‌رئیسه مجلس شورای اسلامی جزئیاتی از مراسم افتتاحیه یازدهمین دوره مجلس را تشریح کرد. , اسدالله عباسی سخنگوی هیئت‌رئیسه مجلس شورای اسلامی در گفت‌وگو با خبرنگار پارلمانی خبرگزاری تسنیم با اشاره به جزئیاتی از برگزاری مراسم افتتاحیه یازدهمین دوره مجلس، گفت: این مراسم در روز چهارشنبه(7 خرداد 99) در صحن پارلمان برگزار می‌شود. وی افزود: قرار است در این مراسم که از ساعت هشت صبح روز چهارشنبه هفتم خرداد برگزار می‌شود، هیئت‌رئیسه سنی مجلس تشکیل شود. سخنگوی هیئت‌رئیسه مجلس اضافه کرد: همچنین قرار است پس از تحویل ریاست سنی مجلس به حجت‌الاسلام سیدرضا تقوی، پیام مقام معظم رهبری توسط حجت‌الاسلام محمدی‌گلپایگانی نیز قرائت شود. انتهای پیام/
 پیام لاریجانی به حسن نصرالله برای سالروز آزادسازی جنوب لبنان , رئیس مجلس شورای اسلامی در پیامی سالروز آزادسازی سرزمین های اشغالی جنوب لبنان را به دبیرکل حزب الله لبنان تبریک گفت. , به گزارش گروه پارلمانی خبرگزاری تسنیم، علی لاریجانی رئیس مجلس شورای اسلامی با صدور پیامی آزادی سرزمین‌های اشغالی جنوب لبنان را به سیدحسن نصرالله دبیرکل حزب‌الله لبنان تبریک گفت. متن پیام لاریجانی به شرح زیر است: جناب آ‌قای سیدحسن نصرالله دبیرکل محترم حزب‌الله لبنان   السلام علیکم و رحمة‌الله و برکاته؛ خرسندم سالگرد آزادی سرزمین‌های اشغالی جنوب لبنان را به جنابعالی و رزمندگان مقاومت اسلامی لبنان صمیمانه تبریگ گویم. بیست سال قبل در پنج می سال 2000 رزمندگان مقاومت اسلامی لبنان حماسه‌ایی آفریدند که با گذشت سال­ها هنوز رهبران رژیم اشغالگر قدس از یادآوری آن وحشت داشته که معادلات نظامی - سیاسی حاکم بر منطقه را دگرگون نمود. این واقعه نقطه درخشانی در تاریخ مبارزات مقاومت اسلامی در مقابل رژیم صهیونیستی بوده که پیامدهای بزرگ و شکوهمندی در منطقه در پی داشت. فرصت را مغتنم شمرده از خداوند متعال توفیق و عزت روزافزون جنابعالی، رزمندگان مقاومت و ملت سرافراز لبنان را خواستارم. علی لاریجانی رئیس مجلس شورای اسلامی جمهوری اسلامی ایران انتهای پیام/
 روحانی: فقط با رعایت کامل پروتکل‌های بهداشتی می‌توان زنجیره شیوع کرونا را قطع کرد , رئیس‌جمهور ضمن قدردانی از مردم به خاطر رعایت نکات و مقررات بهداشتی در برگزاری نماز عید فطر در مساجد، گفت:فقط با رعایت کامل پروتکل‌های بهداشتی می توان زنجیره شیوع ویروس را قطع کرد. , به گزارش حوزه دولت خبرگزاری تسنیم،  حجت‌الاسلام حسن روحانی رئیس‌جمهور روز یکشنبه در گفت و گو با عبدالرضا رحمانی فضلی وزیر کشور، ضمن دریافت گزارش وضعیت برخی استانها و چند شهر کشور که به دلیل رعایت نکردن اصول بهداشتی از سوی مردم، ابتلا به ویروس کرونا رشد داشته است، تاکید کرد: مردم این استانها و شهرها باید توجه داشته باشند که اگر اصول و مقررات بهداشتی را رعایت نکنند، ممکن است مجبور به بازگرداندن برخی محدودیت ها شویم. وی به وزیر کشور دستور داد به استانداران استان‌ها و مسئولان شهرهایی که در روزهای اخیر شاهد رشد تعداد مبتلایان به ویروس کرونا بوده اند، ابلاغ کند که مراقبت‌ها را افزایش داده و با توجیه افکار عمومی و اطلاع رسانی دقیق، مردم را به رعایت کامل اصول بهداشتی دعوت کنند. رئیس‌جمهور همچنین با قدردانی از مردم بخاطر رعایت نکات و مقررات بهداشتی در برگزاری نماز عید فطر در مساجد، با بیان اینکه فقط با رعایت کامل پروتکل‌های بهداشتی می توان زنجیره شیوع ویروس را قطع کرد، اظهار داشت: با این شرایط و همکاری خوب مردم می توانیم به تداوم روند بازگشایی اماکن و بقاع متبرکه و حرم‌های شریف امیدوار باشیم. روحانی با بیان اینکه با بازگشایی‌های اخیر در برخی مراکز و کسب و کارها، نباید هشدارها درمورد رعایت اصول بهداشتی از سوی مردم کمرنگ شود، افزود: بخش‌های اطلاع رسانی بویژه صدا و سیما و فضای مجازی در زمینه آگاهی بخشی به جامعه و اطلاع رسانی مضاعف و فراگیر باید فعالیت خود را افزایش دهند. وی با اشاره به اینکه رسیدن به مرز کنترل بیماری کووید 19 و مهار ویروس کرونا بدلیل همکاری مردم و رعایت کامل پروتکل‌های بهداشتی بوده است، گفت: به هیچ وجه نباید این تلقی در افکار عمومی بوجود آید که مراقبت‌ها و رعایت اصول بهداشتی اهمیت سابق را ندارد و لذا رعایت نکات بهداشتی و مراقبت همچنان باید در دستور کار مردم باشد. "عبدالرضا رحمانی فضلی" وزیر کشور نیز در این تماس تلفنی، گزارشی را از وضعیت رشد تعداد مبتلایان در یک یا دو استان و چند شهر کشور به خاطر رعایت نکردن پروتکل های بهداشتی و فاصله‌گذاری هوشمند، برگزاری نماز عید فطر در مساجد با رعایت اصول بهداشتی از سوی مردم و همچنین وضعیت تردد در جاده‌های بین شهری در تعطیلات آخر هفته و عید سعید فطر، ارائه کرد. انتهای پیام/
 رئیس جمهور: وزارت بهداشت بر اجرای دقیق مصوبات ستاد ملی مبارزه با کرونا نظارت کند , رئیس جمهور به وزیر بهداشت دستور داد با تشدید فعالیت‌ها و اعمال نظارت از سوی ستادهای استانی مقابله با کرونا در دو استان و چند شهری که تعداد مبتلایان به ویروس کرونا رشد داشته است، برای مهار روند رشد ابتلا به ویروس در این مناطق اقدام کند. , به گزارش حوزه دولت خبرگزاری تسنیم،‌ حجت‌الاسلام حسن روحانی رئیس‌جمهور روز یکشنبه در گفت و گو با دکتر سعید نمکی وزیر بهداشت ضمن دریافت گزارش از آخرین وضعیت بیماری کووید 19 در کشور، تاکید کرد: در مناطقی که این روزها بدلیل عدم رعایت دقیق پروتکل‌های بهداشتی تا حدودی شاهد رشد ابتلا هستیم، ستادهای استانی مقابله با کرونا باید با همکاری استانداران و روسای دانشگاه های علوم پزشکی فعالیت خود را برای توقف رشد ویروس تشدید کنند. وی با اشاره به بازگشایی مراکز پر تجمع، اماکن مقدسه و حرم های شریف و همچنین فعالیت ادارات با ظرفیت کامل از هفته آینده، اظهارداشت: ضروری است که با همکاری و همراهی مسئولین این مراکز، پروتکل های بهداشتی به صورت کامل رعایت شود و وزارت بهداشت نظارت دقیق و مستمر بر این امر را در دستور کار خود داشته باشد. رئیس‌جمهور تصریح کرد: باید مراقبت‌ها، نظارت دقیق و اطلاع رسانی مستمر همچنان ادامه داشته باشد تا با بازگشایی‌های اخیر در برخی مراکز و اصناف و همچنین ازسرگیری فعالیت مراکز پرتجمع احیانا شاهد توقف روند نزولی ابتلا و رشد بیماری نباشیم. دکتر "سعید نمکی" وزیر بهداشت، درمان و آموزش پزشکی نیز در این گفت و گو گزارش کاملی از وضعیت بیماری کووید 19 در کشور ارائه و تاکید کرد: با همکاری و همراهی مردم در رعایت اصول بهداشتی خوشبختانه شاهد شیب نزولی ویروس کرونا در کل کشور هستیم اما متاسفانه در یک یا دو استان و چند شهر بدلیل عدم رعایت دقیق پروتکل‌های بهداشتی شاهد رشد تعداد مبتلایان هستیم. انتهای پیام/
 روحانی بر تلاش مضاعف بانک مرکزی در کنترل تورم تاکید کرد , رئیس جمهور به رئیس بانک مرکزی دستور داد با استفاده ازهمه ظرفیت ها و ابزار حقوقی و همکاری وزارت امور خارجه تلاش برای دسترسی به منابع ارزی خود در بانک های خارجی را تداوم بخشد. , به گزارش حوزه دولت خبرگزاری تسنیم، حجت‌الاسلام حسن روحانی رئیس جمهور روز یکشنبه در گفت‌وگو با عبدالناصر همتی رئیس کل بانک مرکزی ضمن دریافت گزارش آخرین وضعیت روند تامین ارز واردات کالاهای اساسی و ضروری کشور، بر تلاش مضاعف بانک مرکزی و سایر دستگاه‌های اجرایی برای کنترل تورم تاکید کرد. عبدالناصر همتی رئیس بانک مرکزی نیز در این گفت و گو با اشاره به احیاء تدریجی صادرات به کشورهای همسایه که به خاطر شیوع کرونا افت کرده بود، از رشد میزان عرضه ارز درسامانه نیما و واردات درمقابل صادرات خبر داد. وی همچنین گزارشی از روند پیگیری دسترسی به منابع ارزی درخارج کشورارائه کرد و چارچوب هدف‌گذاری تورمی در سیاست‌گذاری نوین پولی بانک مرکزی را به اطلاع رئیس‌جمهور رساند. انتهای پیام/
 تاکید روحانی بر ضرورت تلاش مضاعف برای کنترل کرونا در گفت‌وگوی یک ساعته با استاندار خوزستان , رئیس جمهور در گفت و گو با استاندار خوزستان بر ضرورت همکاری و تلاش مضاعف مدیران اجرایی و بهداشتی استان برای کنترل سریعتر کرونا تاکید کرد. , به گزارش حوزه دولت خبرگزاری تسنیم، حجت الاسلام حسن روحانی رئیس‌جمهور روز یکشنبه در تماس تلفنی با غلامرضا شریعتی استاندار خوزستان در جریان آخرین وضعیت بیماری کووید 19 و شیوع ویروس کرونا در این استان و اقدامات انجام شده از سوی ستاد استانی مقابله با کرونا در خوزستان قرار گرفت. وی ضرورت همکاری و تلاش مدیران اجرایی و بهداشتی استان خوزستان برای کنترل سریع‌تر تعداد ویروس کرونا در این استان را مورد تاکید قرار داد و گفت: درصورت رعایت نشدن دقیق پروتکل‌های بهداشتی و رشد شیوع ویروس کرونا علاوه بر به خطر افتادن سلامت مردم، اعمال دوباره محدودیت‌ها خسارت‌های اقتصادی زیادی برای خوزستان به همراه خواهد داشت. رئیس‌جمهور در این تماس تلفنی که نزدیک به یک ساعت به طول انجامید، بر ضرورت اطلاع‌رسانی و آگاهی‌بخشی به مردم استان از سوی مسئولان و متخصصان بهداشتی و درمانی تاکید کرد و افزود: تببین درست و دقیق موارد مرتبط با اصول بهداشتی و مصادیق فاصله‌گذاری هوشمند در میان مردم، می‌تواند نقش مهمی در مهار رشد تعداد مبتلایان ایفا کنند. روحانی با دعوت از مردم استان برای همکاری با مسئولان و همچنین متخصصان بهداشت و درمان در زمینه رعایت کامل پروتکل‌های بهداشتی، اظهار داشت: تنها با رعایت اصول بهداشتی و فاصله‌گذاری هوشمند است که می‌توان زنجیره شیوع ویروس کرونا را قطع کرد، در غیراینصورت با افزایش تعداد مبتلایان مواجه خواهیم بود که ممکن است به بازگشت برخی محدودیت‌ها در استان منجر شود. وی در ادامه گفت‌وگو با استاندار خوزستان، از وضعیت این استان در زمینه تولید محصولات کشاورزی با توجه به بارش‌های مناسب در فصل بهار آگاه شد و با ابراز خرسندی از افزایش میزان تولید گندم استان نسبت به سال گذشته، تصریح کرد: کشاورزان و گندمکاران خوزستان با سعی و تلاش خود، نقش مهمی در خودکفایی کشور از نظر تولید گندم ایفا کرده‌اند. رئیس‌جمهور با اشاره به دریافت گزارش از وزارت نیرو در مورد وضعیت منابع آبی کشور تاکید کرد: به وزارت نیرو دستور داده‌ام که با توجه به شرایط خاص امسال کشور از نظر بارش‌ها، موضوع کشت برنج در استان خوزستان برای سال جاری را با نظر مثبت بررسی و برای تصویب در جلسه جاری دولت ارائه کند. روحانی همچنین با بیان اینکه استان خوزستان به عنوان یکی از استان‌های مرزی از اهمیت بالایی برای کشور برخوردار بوده و از ظرفیت‌های بسیار خوبی برای تبادلات تجاری و کالای با کشورهای همسایه برخوردار است، تاکید کرد: مدیریت عالی استان، تقویت تلاش‌ها و رایزنی‌ها با کشورهای همسایه برای توسعه همکاری‌های تجاری و تبادلات مرزی با رعایت پروتکل‌های بهداشتی را در دستور کار خود قرار دهد. غلامرضا شریعتی استاندار خوزستان نیز در این تماس تلفنی، گزارش کاملی از وضعیت استان از جمله در زمینه شیوع ویروس کرونا و روند رو به رشد تعداد مبتلایان در این استان به‌دلیل عدم رعایت کامل پروتکل‌های بهداشتی، ارائه و اقدامات انجام شده از سوی مدیریت استان برای متوقف کردن روند رشد تعداد مبتلایان را تشریح کرد. وی وضعیت تولید محصولات کشاورزی از جمله گندم در استان را با توجه به بارش‌های خوب بهاری، بسیار خوب و افزایشی نسبت به سال گذشته عنوان کرد. انتهای پیام/
 به زودی؛ اعلام نظر نهایی شورای نگهبان درباره حذف چهار صفر از پول ملی , سخنگوی شورای نگهبان از اعلام نظر نهایی این شورا درباره حذف چهار صفر از پول ملی در در روزهای آینده خبر داد. , عباسعلی کدخدایی سخنگوی شورای نگهبان در گفت‌وگو با خبرنگار پارلمانی خبرگزاری تسنیم با اشاره به بررسی لایحه اصلاح نظام پولی و بانکی در جلسات این شورا، گفت: مصوبه مجلس درباره لایحه اصلاح نظام پولی و بانکی در جلسات شورای نگهبان در حال بررسی است. وی افزود: لایحه اصلاح نظام پولی و بانکی که بخشی از آن به حذف چهار صفر از پول ملی اختصاص دارد، در جلسه روز چهارشنبه هفته گذشته شورای نگهبان مورد بررسی قرار گرفت، اما به دلیل گستردگی موضوع و نیاز به بررسی‌های بیشتر، در نامه‌ای به مجلس درخواست مهلت 10 روزه دیگری، علاوه بر مهت 10 روزه اول کردیم. سخنگوی شورای نگهبان ادامه داد: هنوز نمی‌توان به طور دقیق درباره لایحه حذف چهار صفر از پول ملی که از سوی مجلس به شورای نگهبان ارجاع شده، اظهارنظر کرد و نظر نهایی باید پس از جمع‌بندی در جلسه این شورا اعلام شود. کدخدایی در پایان خاطرنشان کرد: شورای نگهبان در روز چهارشنبه هفته جاری نیز جلسه دارد و لایحه اصلاح نظام پولی و بانکی نیز در این جلسه بررسی خواهد شد و به نظر نهایی این شورا درباره حذف چهار صفر از پول ملی به زودی اعلام می‌شود. انتهای پیام/
 نامه هشدارآمیز جمعی از نمایندگان مجلس درباره آینده بازار بورس , رئیس کمیسیون اصل ۹۰ مجلس از نامه جمعی از نمایندگان به این کمیسیون درباره وضعیت آینده بازار بورس خبر داد. , داوود محمدی رئیس کمیسیون اصل 90 مجلس شورای اسلامی در گفت‌وگو با خبرنگار پارلمانی خبرگزاری تسنیم با اشاره به وضعیت بازار بورس، آینده این بازار را مطلوب توصیف نکرد و گفت: به تازگی جمی از نمایندگان مجلس در نامه‌ای به کمیسیون اصل 90، نسبت به آینده بازار بورس هشدار داده‌اند. وی افزود: نمایندگان مجلس در این نامه خواستار توجه جدی مجلس و کمیسیون اصل 90 به وضعیت بازار بورس شده و نسبت به تبلیغات سوء در این بازار ابراز نگرانی کرده‌اند. رئیس کمیسیون اصل 90 مجلس اضافه کرد: نمایندگان مجلس همچنین در این نامه خواستار این شده‌اند که  آینده بازار بورس به نحوی مدیریت شود تا در آینده دچار نگرانی برای سهامداران و مردم نشود. محمدی تصریح کرد: به طور قطع، اگر شکایاتی از اخلالگران بازار بورس و حتی آنهایی که تبلیغات سوئی علیه این بازار انجام می‌دهند و یا حتی با اغفال افراد کم‌اطلاع، نسبت به جلب سرمایه‌های آنها می‌کنند، به کمیسیون اصل 90 واصل شود، آن را بررسی خواهیم کرد. رئیس کمیسیون اصل 90 مجلس همچنین در پایان از مردم و سهامداران خُرد در بازار بورس خواست تا با آگاهی کامل وارد این بازار شوند تا در آینده دچار خُسران نشوند. انتهای پیام/  
 گزارش تاریخ| چرا شلمچه سقوط کرد؟ , عراق در سال ۶۷ و بر مبنای توافق آمریکا و شوروی به قدری تقویت شد که توانست پس از ۵ سال و نیم از لاک دفاعی خارج شود و با اجرای عملیات‌های شیمیایی و تهاجم‌های گسترده، مناطق تصرف‌شده (فاو، شلمچه و جزایر مجنون) را بازپس گیرد. , گروه تاریخ انقلاب خبرگزاری تسنیم – 38 روز پس از حمله ارتش عراق به فاو و بازپس‌گیری این منطقه، سرانجام در ساعت 8 صبح روز چهارم خرداد 1367 عراق به منطقه شلمچه حمله کرد و مناطقی را که ایران در عملیات کربلای 5 به دست آورد، بازپس گرفت. عراقی‌ها پس از حمله به فاو، در زمانی کمتر از 48 ساعت نقل و انتقال از منطقه فاو را با هدف آمادگی برای عملیات بعدی، آغاز کردند. چند روز پیش از آغاز تهاجم دشمن، فعالیت‌های دشمن در این منطقه به نحو آشکاری افزایش پیدا کرد. همزمان در منطقه ام‌الرصاص نیز دشمن به جمع‌آوری موانع شامل خورشیدی و سیم‌های خاردار حاشیه ساحل اروند اقدام کرد. واحد ترابری لشکر گارد جمهوری نیز نفرات، تجهیزات، سلاح‌های ضدهوایی و مهمات را از منطقه هور، فاو و مناطق غرب به منطقه شرق بصره انتقال داد. برابر گزارش‌های شنود رادیویی، نیروهای دشمن از اول خرداد 1367 (پیش از شروع عملیات) فرکانس‌های بی‌سیم‌های خود را در منطقه آزمایش می‌کرده‌اند. دشمن، تهاجم به شلمچه را با سه سپاه سوم، هفتم و گارد آغاز کرد. برابر تحلیل محسن رضایی فرمانده وقت کل سپاه در آن هنگام، در حالی که نیروهای خودی از زمان و مکان تهاجم دشمن آگاه بودند، ولی شلمچه تنها در مدت هشت ساعت سقوط کرد. نیروها به ظاهر آماده‌تر بودند، غافل‌گیری هم وجود نداشت و خطوط دفاعی نیز تقویت شده بودند. البته نیروی احتیاط کمی در اختیار بود. اما سقوط شلمچه در مدت زمان کوتاهی نشان داد که عراق به برتری دست پیدا کرده و دلیل آن تغییر تاکتیک در تهاجم است. عراق شلمچه را در روز 4 خرداد سال 67 و در کمتر از 8 ساعت با اجرای عملیات‌های شیمیایی و با تهاجم گسترده از نیروهای ایرانی بازپس گرفت. سرعت عمل ارتش عراق علی‌رغم اینکه غافل‌گیری انجام نشد، نشان داد که ارتش عراق با پشتیبانی دیگران به شدت قوی شده است. خروج عراق از لاک دفاعی ارتش عراق پس از آزادسازی خرمشهر و با عقب‌نشینی از برخی مناطق مرزی (به غیر از ارتفاعات و مناطق مهم و استراتژیک) در لاک دفاعی فرو رفت و به تقویت خطوط پدافندی خود پرداخت. البته عراق در پایان سال 64 و با هدف به حاشیه بردن پیروزی ایران در عملیات والفجر هشت، سیاست دفاع متحرک را در پیش گرفت که این سیاست چند ماهی دوام نیاورد و با اجرای عملیات‌های موفق آفندی توسط نیروهای ایرانی و بازپس‌گیری مناطقی که عراق در راستای این سیاست به اشغال خود درآورده بود، مجبور به بازگشت به مواضع پدافندی شد. اما از سال 66 و پس از اجرای عملیات‌های کربلای 5 و 8 و با تغییر استراتژی ایران مبنی بر انتقال جبهه از جنوب به شمال‌غرب و عدم اجرای عملیات بزرگ در زمستان سال 66 در جبهه جنوب، عراق فرصت کافی پیدا کرد تا به تقویت توان نظامی خود بپردازد.   قوی شدن عراق با پشتیبانی نظامی و مالی آمریکا، شوروی و کشورهای عربی و غربی، موجب شد تا ارتش بعثی پس از پنج سال و نیم از لاک دفاعی بیرون بیاید و سیاست تهاجمی را اتخاذ کند. عراق در این راستا ابتدا اقدام به بازپس‌گیری مناطقی کرد که ایران در عملیات‌های والفجر هشت، کربلای پنج و خیبر توانسته بود به دست بیاورد. عراق ابتدا به فاو حمله کرد، سپس شلمچه را از دست نیروهای ایرانی خارج کرد. در ادامه به جزایر جنوبی و شمالی حمله کرد و این دو جزیره را پس از سال 62، دوباره در اختیار گرفت. عراق پس از آزادسازی مناطق جنوبی به جبهه شمالی رفت و مناطقی را که ایران در عملیات‌های جبهه شمال‌غرب به تصرف درآورده بود، بازپس گرفت. صدام پس از اینکه مناطق خود را از نیروهای ایرانی بازپس گرفت، بار دیگر به مرزهای ایران تجاوز کرد و در نخستین گام زبیدات و دهلران را به اشغال خود درآورد. چند روز پس از این حمله، قطعنامه 598 توسط ایران پذیرفته شد؛ اما صدام پس از پذیرش قطعنامه مجدد به حملات خود ادامه داد و این بار با شدت بیشتری از مرزهای غربی و جنوبی به تجاوز خود ادامه داد که با حضور مجدد مردم در جبهه‌های نبرد و اجرای عملیات‌هایی همچون دفاع سراسری، عراقی‌ها مجبور به عقب‌نشینی از مناطق اشغالی شدند. علاوه بر اینکه در سال پایانی جنگ کمک‌های شوروی، آمریکا و کشورهای عربی و غربی به صدام چندین بار شد، او برای تامین نیروی انسانی ارتش عراق دستور به تعطیلی مراکز آموزشی و اعزام دانش‌آموزان و دانشجویان به مناطق جنگی کرد. توان نظامی عراق چگونه افزایش پیدا کرد؟ ارتش عراق از اوایل سال 67 راهبرد فقط دفاع را که نیروهای خود را پشت سنگرهای مستحکم نگاه می‌داشت، کنار گذاشت و سعی کرد با اتخاذ راهبرد تهاجمی ابتکار عمل را به دست گیرد.  در سال 66 روند افزایش توان رزمی عراق با گسترش سازمان و خرید و تولید تجهیزات نظامی آغاز شد. بسیاری از یگان‌های عراق در دو عملیات کربلای 5 و 8 آسیب‌های فراوانی متحمل شده بودند. از این رو بازسازی یگان‌ها با فراخوان‌های مجدد عمومی و نیروهای شهربانی به همراه عفو عمومی زندانیان و فراری‌ها آغاز شد. عراق در مدت زمان کوتاهی توانست با فراغت کامل بازسازی، آموزش و تجدید سازمان ارتش عراق را دنبال کند. پیش از این، ارتش عراق هر سال تنها یک نوبت فراخوان داشت، اما با تشدید روند تحولات جنگ و کاستی‌های موجود در سازمان رزم عراق، فراخوان در سال 66 به 3 نوبت افزایش پیدا کرد. ایران که در زمستان هر سال عملیات بزرگی در جبهه جنوب اجرا می‌کرد، در سال 66 و در پی تغییر راهبرد از جنوب به شمال‌غرب، عملیات بزرگی در جبهه جنوب اجرا نکرد. البته برخی حملات هوایی عراقی به زیرساخت‌های اقتصاد ایران، کاهش تولید نفت و عدم جذب نیروی کافی را هم از دلایل اجرا نشدن یک عملیات بزرگ در جبهه جنوب برشمرده‌اند. عملیات والفجر 10 نیز که در جبهه شمال‌غرب اجرا شد، نیروهای دشمن را آنگونه که انتظار بود، درگیر نکرد و نتایج آن، انتظارات موجود را برآورده نکرد.   در نتیجه عراق فرصت کافی برای توسعه سازمان رزم خود پیدا کرد و در نیمه دوم سال 66 عراق تنها در منطقه جنوب، از فاو تا چنگوله 435 گردان نیروی پیاده، زرهی و مکانیزه در اختیار داشت که 130 گردان آن در احتیاط و 305 گردان درگیر بودند، در حالی که مجموع نیروهای ایران در این منطقه کمتر از 100 گردان و حدود 80 گردان بود. همچنین عراق در سال پایانی جنگ و با تغییر استراتژی ایران از جنوب به شمال‌غرب فرصت لازم را به دست آورد تا برای ایجاد استحکام در رده‌های پدافندی خود، دست به احداث سنگرهای جدید و ترمیم سنگرهای قدیمی بزند. فعالیت مهندسی دشمن در سال 66 در منطقه جنوب (شلمچه، شبه‌جزیره فاو، هور و شرق عماره – غرب فکه) از بیش‌ترین حجم برخوردار بود. افزایش توان تسلیحاتی عراق در سال پایانی جنگ نیز به گونه‌ای بود که از آن به عنوان «انقلاب در تاسیسات و نهاد نظامی عراق» یاد می‌شود. عراق در این سال از شوروی، آمریکا، فرانسه و آلمان تجهیزات و تکنولوژی‌های پیشرفته خریداری کرد. کشورهای عربی نیز منابع مالی عراق را برای خرید تسلیحات تامین کردند. شوروی علاوه بر ارسال سلاح به عراق، با ارزیابی از ضعف‌های ساختاری ارتش آن کشور در وضعیت دفاع و حمله، در توسعه نیروهای مسلح عراق و طرح‌ریزی استراتژی تهاجمی این کشور نیز نقش فعال و محوری داشت. کمک‌های شوروی تا اندازه‌ای تاثیرات سرنوشت‌ساز بر روند تحولات جنگ داشت. آمریکا نیز با سازماندهی فشار دیپلماتیک به ایران از جمله با تصویب قطعنامه 598، همزمان با حضور نظامی گسترده در منطقه خلیج‌فارس، حفاظت از نفت‌کش‌های کویت را برعهده گرفت. بدین وسیله، آمریکا فرصت و امکان مناسب را برای حملات ویران‌کننده عراق به پایانه‌های نفت ایران و مراکز صنعتی و اقتصادی ایران فراهم کرد. همچنین سازمان سیا در سال‌ پایانی جنگ اطلاعات فوق‌العاده محرمانه‌ای از مراکز استراتژیک ایران در اختیار عراق قرار داد.   آمریکایی‌ها همچنین علاوه بر فروش سلاح به عراق، در بسیاری از زمینه‌ها تسهیلات لازم را برای تامین نیازمندی‌های تسلیحاتی عراق فراهم کردند. عراق علاوه بر خرید تسلیحات و تجهیزات نظامی از کشورهای غربی و شوروی، اقدام به تولید تسلیحات جدید نیز کرد. مهمترین آن‌ها دستیابی عراق به موشک‌های زمین به زمین با برد 600 کیلومتر بود. رئیس گروه تحقیقات موشکی عراق در مرداد ماه 66 در نامه‌ای به صدام از آزمایش موفق پرتاب موشک «الحسین» با برد 600 کیلومتر خبر داد. این اتفاق یک تحول اساسی در صنایع موشکی عراق و آغاز شکل‌گیری مرحله جدیدی از حمله موشکی عراق به شهرها و مراکز غیرنظامی بود. عراقی‌ها در ادامه موفق به تولید موشک «العباس» با برد 860 کیلومتر هم شدند. عراق پس از افزایش خریدها و تولیدهای تسلیحاتی و کمک‌های کشورهای غربی، عربی و شوروی، اقدام به تغییر استراتژی از پدافند به تهاجم کرد. انتهای پیام/
 گفت‌وگوی تلفنی روحانی و اردوغان| تاکید بر بازگشایی مرزهای ایران و ترکیه با رعایت پروتکل‌های بهداشتی , روسای جمهور ایران و ترکیه بر ضرورت بازگشایی هرچه سریعتر مرزهای زمینی و هوایی دو کشور با رعایت پروتکل‌های بهداشتی تأکید کردند. , به گزارش حوزه دولت خبرگزاری تسنیم به نقل از پایگاه اطلاع‌رسانی ریاست‌جمهوری، رؤسای جمهور ایران و ترکیه همزمان با عید سعید فطر در گفت‌وگوی تلفنی با تبریک متقابل عید فطر به دولت‌ها و مردم دو کشور، بر ضرورت توسعه و تعمیق روابط به‌ویژه مناسبات اقتصادی و تجاری تأکید کردند. حجت‌الاسلام حسن روحانی و رجب طیب اردوغان در این تماس تلفنی، با اشاره به مشکلات اقتصادی حاکم بر جهان براثر شیوع ویروس عالم‌گیر کرونا، ضرورت بازگشایی هر چه سریعتر مرزهای زمینی و هوایی با رعایت پروتکل‌های بهداشتی را برای از سرگیری تبادلات تجاری و کالایی دو کشور مورد تأکید قرار دادند. روحانی و اردوغان همچنین در این تماس تلفنی ابراز امیدواری کردند با تشکیل کمیسیون همکاری‌های مشترک اقتصادی دو کشور در آینده نزدیک و با پایان یافتن بحران کرونا، تحرک تازه و خوبی در روابط اقتصادی دو کشور و همچنین اجرایی و عملیاتی شدن توافقات قبلی صورت گیرد. رؤسای جمهور ایران و ترکیه در ادامه با اشاره به همکاری‌های خوب دو کشور در مقاطع مختلف، ضرورت همکاری و تبادل دانش، اطلاعات و تجربیات در زمینه مقابله با ویروس کرونا را مورد تأکید قرار دادند. روحانی با بیان اینکه همکاری‌های ایران و ترکیه در مقاطع مختلف در تاریخ دو کشور به ثبت رسیده است، گفت: در شرایط امروز، بازگشایی مرزهای زمینی و هوایی با رعایت پروتکل‌های بهداشتی و از سرگیری تبادلات تجاری و کالایی برای هردو کشور یک ضرورت است. رجب طیب اردوغان نیز خاطرنشان کرد: بر این باور هستم که همکاری‌ها و تبادل تجربیات دو کشور در زمینه مقابله با ویروس کرونا می‌تواند بسیار مفید باشد. رئیس‌جمهور ترکیه همچنین توسعه روابط اقتصادی و تجاری را مورد تأکید قرار داد و افزود: برای بازگشایی مرزهای ترکیه با ایران و از سرگیری تبادلات تجاری، دستورات لازم را صادر خواهد کرد. انتهای پیام/
 روحانی فرارسیدن عید مقاومت را به دولت و ملت لبنان تبریک گفت , رئیس جمهور سالروز پیروزی بزرگ و غرورآفرین مردم لبنان بر اشغالگران صهیونیست را به دولت و مردم این کشور تبریک گفت. , به گزارش حوزه دولت خبرگزاری تسنیم، حجت الاسلام حسن روحانی رئیس جمهور در پیامی به رئیس جمهور لبنان، فرارسیدن عید مقاومت، سالروز پیروزی بزرگ و غرورآفرین مردم لبنان بر اشغالگران صهیونیست را به وی، دولت و مردم این کشور صمیمانه تبریک گفت. متن پیام به این شرح است: بسم‌الله الرحمن الرحیم جناب آقای سپهبد میشل عون رئیس جمهوری لبنان السلام علیکم و رحمه الله و برکاته فرا رسیدن عید مقاومت؛ سالروز پیروزی بزرگ و غرورآفرین مردم لبنان بر اشغالگران صهیونیست را به جناب‌عالی، دولت و مردم کشورتان صمیمانه تبریک می‌گویم. این پیروزی تاریخی که با ایستادگی و مقاومت مردان زنان لبنانی تحقق پیدا کرد، مدال افتخاری است که بر سینه همه مردم لبنان می‌درخشد و نشان داد که مبارزه با زورگویی، تجاوز و اشغالگری، نتیجه‌اش پیروزی و تحقق وعده الهی است. بدون شک همدلی و انسجام مردم لبنان در سایه دولت، ارتش و مقاومت، عامل اساسی در استمرار دستاوردهای لبنان در مبارزه با دشمن صهیونیستی و تکفیری و غلبه بر توطئه‌های دشمنان بوده است که در دوره جناب‌عالی به خوبی متجلی شد. اطمینان دارم مردم لبنان، این انتخاب راهبردی خود را هرگز فراموش نخواهند کرد. از خداوند متعال، سلامتی و موفقیت آن‌جناب و عزت و سربلندی مردم غیور لبنان را مسألت دارم. حسن روحانی رئیس جمهوری اسلامی ایران انتهای پیام/
 گفتگو|ایزدی: ورود نفتکش ایرانی به ونزوئلا آمریکا را تحقیر کرد/ انتقاد از غفلت ۷ ساله نسبت به ظرفیت آمریکای لاتین , یک کارشناس مسائل آمریکا گفت: اقدام موفقیت آمیز جمهوری اسلامی در ارسال محموله نفتی به ونزوئلا نشان داد که اگر ایران اعتماد به نفس خود را حفظ کرده و به دنبال توافقات برد-برد واقعی و نه خیالی باشد، می تواند موفقیت های جدی کسب کند. , فواد ایزدی استاد دانشگاه و کارشناس مسائل آمریکا در گفت وگو با خبرنگار سیاسی خبرگزاری تسنیم، با اشاره به ورود موفقیت آمیز اولین نفتکش ایرانی به آبهای ونزوئلا گفت: این اتفاق در وهله اول تحقیر آمریکا است. آمریکایی ها چند هفته ای است که به انحای مختلف ایران را تهدید کرده اند و حتی متوسل به تهدیدهای نظامی  شده اند تا شاید بتوانند ایران را از ارسال محموله بنزین به ونزوئلا منصرف کنند ولی با ورود موفقیت آمیز اولین نفتکش ایرانی در واقع سخن معروف حضرت امام (ره) که فرمودند آمریکا هیچ غلطی نمی تواند بکند، رنگ و بوی عینی به خود گرفت. وی افزود: از سوی دیگر این اقدام موفقیت آمیز جمهوری اسلامی نشان داد که اگر ایران اعتماد به نفس خود را حفظ کند و به دنبال توافقات برد-برد واقعی باشد نه برد-برد خیالی، قطعا می تواند موفقیت های جدی را کسب کند.  این کارشناس مسائل آمریکا تصریح کرد: نکته بعدی این است که عده ای همواره در این سالها نقدی نادرست را به سیاست خارجی کشور وارد می کردند مبنی بر اینکه سیاست خارجی ما هزینه ساز است. این عده بر این باورند که اگر رابطه ایران با اروپا و آمریکا بهتر باشد، ایران می تواند از منافع اقتصادی و سیاسی این رابطه خوب بهره مند شود و در همین راستا جمله معروفی نیز در محافل حامی چنین ایده ای وجود دارد که می گویند آمریکا یک گاو شیرده است که ما هم اکنون به شاخ آن چسبیده ایم در حالی که باید به سینه او بچسبیم و از مواهب ارتباط با  او منتفع شویم. **تمام هزینه های محموله نفتی پیش از ارسال از سوی ونزوئلا پرداخت شده است ایزدی ادامه داد: در حالی که واقع امر این است که امروز مشخص شده که سیاست خارجی مستقل نه تنها برای کشور استقلال ایجاد می کند بلکه می تواند برای کشور منافع اقتصادی نیز به همراه داشته باشد. در شرایطی که کشور تحت تحریم های حداکثری آمریکا در فروش نفت و فرآورده های نفتی با مشکل روبرو شده، ما خریداران آماده و دست به نقدی چون ونزوئلا داریم که حتی پیش از ورود نفتکش های ایرانی به خاکش، تمامی هزینه های ارسال آن را پرداخت کرده است.      وی خاطرنشان کرد:  اینکه گفته می شود با بهبود روابط با کشورهای اروپایی و آمریکا مشکلات اقتصادی کشور  برطرف می شود، در شرایطی صدق می کند که تمایل برای بهبود رابطه یک طرفه نباشد. در حالی که ما در این سالها شاهد بودیم که چه دولت فعلی  و چه دولت های پیش از او به انحای مختلف تمایل خود را برای برقراری رابطه با آمریکا ابراز کرده بودند. اما مسئله این است که طرف مقابل بوده که تمایلی به برقراری رابطه با ایران نداشته و با جمهوری اسلامی تنها با زبان تحریم و فشار سخن گفته است. از این جهت نه تنها در بعد سیاسی بلکه در بعد اقتصادی نیز اتخاذ سیاست مستقل می تواند منافع کشور را تامین کند.  **اقدام موفیت آمیز ایران موجب شکست حربه تحریم خواهد شد این کارشناس مسائل بین الملل گفت: نکته دیگر این است  اقدام موفقیت آمیز اخیر ایران  موجب می شود که دیگر کشورها نیز به نحوه سیاست ورزی جمهوری اسلامی  و حتی ونزوئلا و موفقیت این سیاست در قبال آمریکا نگاه  کنند و این مسئله به مرور موجب شکست  حربه تحریم از سوی آمریکا خواهد شد.   ایزدی تاکید کرد: البته موفقیت ایران در ارسال محموله نفتی به ونزوئلا و ناتوانی آمریکا در برابر این اقدام، این نقد جدی را به دولت آقای روحانی وارد می کند که چرا در این 7 سال رابطه خوب ایران با کشورهای آمریکای لاتین بویژه ونزوئلا را که می توانست ظرفیت خوبی برای سیاست خارجی کشور باشد، از سر لجبازی با دولت سابق پیگیری نکرد.  وی با بیان اینکه  تحریم چندباره برخی مسئولان کشور به دلایل مختلف، نشان از بی اثر شدن تحریم های آمریکا دارد سیاست فشار حداکثری در آمریکا امروز در خود آمریکا تحت فشار است چراکه در عمل آمریکا را به هیچ یک از اهداف خود از جمله گرفتن امتیازهای بیشتر از جمهوری اسلامی و در نهایت سرنگونی نظام محقق نشد و امروز نیز سیاست مداران این کشور شاهد این هستند که تحریم ها علیه ایران با ارسال محموله نفتی به شکل رسمی زیر پا گذاشته می شود و این کشور نیز هیچ غلطی نمی تواند بکند. *آمریکا قادر به تداوم سیاست فشار حداکثری در قبال ایران نیست این کارشناس مسائل آمریکا ادامه داد:  سیاست فشار حداکثری در قبال ایران در داخل آمریکا نیز مورد هجمه جدی قرار گرفته و با توجه به در پیش بودن انتخابات ریاست جمهوری آمریکا، اگر دموکرات ها پیروز انتخابات شوند چاره ای جز تغییر سیاست فشار حداکثری ندارند و حتی در صورت پیروزی مجدد ترامپ نیز تداوم این سیاست علیه ایرانبه دلیل عدم رسیدن به نتایج مورد نظر، توجیهی ندارد.  *مسئولان مراقب باشند با اظهارنظراتشان آدرس غلط به آمریکا ندهند ایزدی در عین حال تاکید کرد: البته مقامات کشورمان باید در این روزها نهایت دقت را در اظهارنظرات خود داشته باشند و سیاست فشار حداکثری در قبال ایران را با بیان برخی اظهارات نادرست درباره مذاکره تداوم نبخشند. چرا که ابراز تمایل ایران برای نشستن پای میز مذاکره این آدرس غلط را به دولتمردان آمریکا می دهد که سیاست فشار حداکثری علیه ایران جواب داده است.  انتهای پیام/
 برگزاری نماز عید فطر در دانشگاه افسری امام علی (ع) ارتش , نماز عید فطر در محوطه بیرونی دانشگاه افسری امام علی (ع) با حضور فرماندهان و دانشجویان این دانشگاه و با رعایت دستورالعمل‌های بهداشتی اقامه شد. , به گزارش حوزه دفاعی خبرگزاری تسنیم، با پایان یافتن ماه مبارک رمضان و فرارسیدن عید سعید فطر، نماز این روز صبح امروز در برخی از مراکز و مساجد کشور از جمله تعدادی از یکان ها و کوی های سازمانی ارتش در سراسر کشور برگزار شد. همچنین نماز عید فطر امروز(یکشنبه) در محوطه بیرونی دانشگاه افسری امام علی (ع) با حضور فرماندهان و دانشجویان این دانشگاه و با رعایت دستورالعمل های بهداشتی اقامه شد. گفتنی است، امسال به دلیل تداوم شیوع ویروس کرونا، برخلاف سال‌های گذشته نماز عید فطر در مصلاهای شهرهای مختلف کشور برگزار نشد و تنها برخی مساجد و مراکز از پیش تعیین‌شده به صورت محدود و با رعایت دستورالعمل های بهداشتی صادر شده از سوی وزارت بهداشت نماز را برپا کردند که در ارتش نیز تعدادی از مساجد مستقر در پادگان ها و کوی های سازمانی ارتش با رعایت دقیق کلیه دستورالعمل های صادره از سوی قرارگاه پدافند زیستی ارتش اقدام به برپایی نماز عید فطر در محوطه های بیرونی مساجد کردند. انتهای پیام/
 عیادت سرلشکر موسوی از جانبازان سانحه شناور کنارک نیروی دریایی ارتش , فرمانده کل ارتش به مناسبت عید فطر از جانبازان شناور کنارک نیروی دریایی ارتش عیادت کرد. , به گزارش حوزه دفاعی خبرگزاری تسنیم، همزمان با سالروز آزادسازی خرمشهر و عید سعید فطر، امیر سرلشکر سید عبدالرحیم موسوی، فرمانده کل ارتش جمهوری اسلامی از جانبازان سانحه شناور کنارک نیروی دریایی ارتش عیادت کرد. وی همچنین به بررسی روند درمانی آن‌ها و بهبودی جانبازان پرداخت و صبر و اجر برای خانواده معظم شهدای نیروی دریایی را از درگاه خداوند متعال مسئلت کرد. انتهای پیام/
 یادداشت درودیان| ادامه جنگ پس از فتح خرمشهر؛ پرسش سیاسی یا بررسی راهبردی؟ , محمد درودیان پژوهشگر تاریخ جنگ ایران و عراق در یادداشتی به این سوال پاسخ داد که مباحث مطرح‌شده در خصوص ادامه جنگ پس از فتح خرمشهر، پرسش سیاسی است یا بررسی راهبردی؟ , گروه تاریخ انقلاب خبرگزاری تسنیم - محمد درودیان پژوهشگر تاریخ جنگ ایران و عراق در یادداشتی به موضوع ادامه جنگ پس از فتح خرمشهر پرداخت که در ادامه این یادداشت را می‌خوانید: پرسش از علت ادامه جنگ پس از فتح خرمشهر، در مقایسه با شروع و پایان جنگ، به یک پرسش فراگیر و گسترده‌تر تبدیل شده است. با وجود اینکه در چهار دهه گذشته برای پاسخ به این پرسش، ضمن استفاده از استدلال‌های مختلف، اسناد و گزارش‌های زیادی منتشر شده است، اما همچنان با فرض امکان‌پذیری پایان دادن به جنگ، این پرسش طرح می‌شود. یادداشت حاضر را با نظر به مفروض یاد شده، در پاسخ به این پرسش نوشته‌ام که؛ حوادث نظامی در جنگ و رخدادهای منطقه‌ای، همراه با تصمیمات و اقدامات بازیگران، چه تأثیری در شکل‌گیری منطق ادامه جنگ پس از فتح خرمشهر داشت؟ فرض بر این است که ادامه جنگ حاصل شرایط و روندهای حاکم و ادراک بازیگران از شرایط، موقعیت‌ها و احتمالات، برای تصمیم‌گیری و اقدام است. در ادامه، ادراک ایران از شرایط و مقایسه آن با واقعیّات، بعنوان تعیین شاخص برای ارزیابی امکان پذیری خاتمه دادن به جنگ، بررسی خواهد شد. الف) مفروضات ایران از شرایط 1- نگرانی از اتمام جنگ و نادیده گرفتن خواسته‌های ایران از جمله تعیین متجاوز و پرداخت غرامت. 2- تصوّر ضعف و شکست‌پذیری عراق پس از عملیات‌های آزادسازی و انهدام ارتش عراق. 3- سهولت در پیروزی بر ارتش عراق، با توجه به تجربه آزادسازی مناطق اشغالی. 4- عدم ادراک از تغییر جنگ، با تغییر زمین و برتری عراق در مواضع دفاعی. 5- عدم مشاهده اقدام اساسی برای توجه به خواسته‌های ایران. 6- نگرانی از تلاش آمریکا برای خاتمه دادن به جنگ و نادیده گرفتن خواسته‌های ایران. 7- نگرانی از افزایش انگیزه دفاعی عراق همراه با واکنش حمایت آمیز بین المللی از عراق. 8- ارزیابی حمله اسرائیل به جنوب لبنان با هدف جلوگیری از پیروزی ایران بر عراق با ادامه جنگ. ب) واقعیّات راهبردی 1- هیچ‌گونه طرح صلح و پیشنهاد مالی با سازوکار تعریف شده و متقاعد کننده‌ای برای تأمین خسارت ایران از سوی نهادها و بازیگران بین المللی و متّحدین عراق ارائه نشد. 2- آمریکا با نادیده گرفتن برتری ایران، به دنبال پایان دادن به جنگ نبود، بلکه به دلیل نگرانی از پیشروی قوای نظامی ایران در خاک عراق، تلاش می‌کرد جنگ متوقف و مذاکرات سیاسی برای خاتمه دادن به جنگ انجام شود. بدون آنکه برتری ایران را بر عراق به رسمیت شناخته و خواسته‌های ایران را تأمین کند. 3- حمله اسرائیل به لبنان، نسبتی با مسئله و نتایج جنگ ایران و عراق نداشت، بلکه در چارچوب مقابله با فلسطینی‌های مستقر در جنوب لبنان طراحی و انجام شد. 4- آنچه را که قوای نظامی ایران در جنگ با عراق در مرحله دفاع و اشغال آموخته بودند و براساس آن ارتش عراق را در جنگ تهاجمی شکست داده و مناطق اشغالی را باز پس گرفتند، با مرحله جدید و تغییر در زمین منطقه نبرد و موقعیّت عراق، تفاوت اساسی پیدا کرد و ایران پس از عملیات‌های رمضان و والفجر مقدماتی، درباره تغییرات یاد شده به نتیجه رسید، با این تفاوت که به دلیل تغییر شرایط نظامی و برتری عراق، امکان پایان دادن به جنگ در مقایسه با گذشته دشوارتر شد و از میان رفت.   با نظر به عدم انطباق برخی مفروضات ایران با واقعیات راهبردی، پرسش این است که؛ در چنین شرایطی، ایران چگونه می‌توانست در حالیکه در موضع برتر قرار داشت، بدون هیچ‌گونه دستاوردی به جنگ خاتمه دهد؟ اگر جنگ پس از فتح خرمشهر، با پیروزی نظامی ایران و شکست قطعی عراق همراه می‌شد، آیا باز هم پرسش از ادامه جنگ موضوعیت پیدا می‌کرد؟   بنظر می‌رسد با توجه به اسناد و گزارش‌های موجود، پرسش از علت ادامه جنگ پس از فتح خرمشهر، بیش از آنکه با نظر به شرایط و واقعیّات باشد، با توجه به طولانی شدن جنگ و نحوه پایان آن و با فرض اینکه امکان اتمام جنگ وجود داشت، ولی ایران نپذیرفت، طرح شده و به همین دلیل، یک پرسش سیاسی است، حال آنکه مسئله ادامه جنگ پس از فتح خرمشهر، یک مسئله راهبردی است. بنابراین به جای رویکرد سیاسی در طرح پرسش از ادامه جنگ پس از فتح خرمشهر که از سوی نهضت آزادی طرح شد، می‌توان اینگونه پرسید که؛ با توجه به نتایج ادامه جنگ در خاک عراق، چرا پیش‌بینی لازم برای تأمین الزامات و مدیریت زمان، برای خاتمه دادن به جنگ صورت نگرفت تا فتح خرمشهر به یک پیروزی استراتژیک و قطعی بر عراق تبدیل و جنگ را به پایان برساند؟ از طریق بررسی پرسش یاد شده می‌توان  تحولات جنگ پس از فتح خرمشهر را به جای پرسش از علت ادامه جنگ و تلاش برای پاسخ به آن، در چارچوب الزامات «جنگ تعاقبی- تهاجمی» در خاک دشمن و پیروزی نظامی بر عراق مورد نقد و بررسی قرار داد، اما هم اکنون پرسش سیاسی از یک مسئله راهبردی موجب خطا در تعریف مسئله جنگ پس از فتح خرمشهر، همچنین مانع از فهم عمیق از مسئله جنگ  شده است. انتهای پیام/
 گزارش پایگاه اطلاع‌رسانی دفتر مقام معظم رهبری از جزئیات استهلال ماه شوال , پایگاه اطلاع‌رسانی دفتر مقام معظم رهبری گزارش استهلال ماه شوال المکرم ۱۴۴۱ ه‍ . ق را مبتنی بر مشخصات نجومی هلال در شامگاه شنبه ۳ خرداد ماه ۱۳۹۹ (۲۹ رمضان ۱۴۴۱)، پیش‌بینی تقاویم و نظر کارشناسان رؤیت هلال و گزارش‌های رسیده منتشر کرد. , به گزارش گروه سیاسی خبرگزاری تسنیم، در مناطقی از استانهای تهران، فارس، اصفهان، بوشهر،  البرز، یزد و کرمان که هوا صاف بوده، هلال با چشم مسلح رؤیت شـده و در برخی استانها هم هوا غبار آلود بوده و هلال رؤیت نشـده است. مشروح این گزارش که همزمان با عید سعید فطر در پایگاه اطلاع‌رسانی دفتر مقام معظم رهبری انتشار یافته، بدین شرح  است:  گزارش استهلال ماه شوال المکرم 1441 ه‍ . ق الف - مشخصات نجومی هلال در شامگاه شنبه 3 خرداد ماه 1399 (29 رمضان 1441) زمان مقارنه ماه و خورشید: ساعت 10 و 22 دقیقه روز جمعه 2 خرداد 1399 زمان غروب خورشید: ساعت 20:09 زمان غروب ماه: ساعت 20:51 ارتفاع ماه: 6.8 درجه مدت مکث ماه بعد از غروب خورشید: 42 دقیقه سن ماه: 22 ساعت و 0 دقیقه فاصله زاویه ای ماه و خورشید: 9.8 درجه ب ـ پیش‌بینی تقاویم و نظر کارشناسان رؤیت هلال تقویم رسمی کشور مستخرج مرکز تقویم وابسته به مؤسسه ژئوفیزیک دانشگاه تهران، و کارشناسان رؤیت هـلال، پیش‌بـینی کرده‌اند هـلال ماه شوال در غـروب روز شنبه در کشور قابل رؤیت است. بنابراین ماه رمضان 29 روزه بوده و غرّه ماه شوال 1441 (عیدفطر) روز یکشنبه 4 خرداد ماه خواهد بود. ج ـ گزارش‌های رسیده در همین راستا ستادهای استهلال و گروه‌های رصدی در سراسرکشور به همراه تجهیزات رصدی درغروب روز شنبه اقدام به استهلال نمودند که نتیجه آن  به قرار ذیل است. مناطقی که هوا صاف بود و هلال با چشم مسلح رؤیت شـد: استان تهران: امامزاده هاشم (ع) در ارتفاعات تهران، چیتگر استان فارس: رصد خانه حرم سید علاالدین حسین(ع) در شیراز استان اصفهان: تپه شهدای گمنام درچه، نجف آباد، شهرضا استان بوشهر: بوشهر استان البرز: طالقان استان یزد: یزد، بافق استان کرمان: کرمان، سیرجان مناطقی که هوا غبار آلود بود و هلال رؤیت نشـد: استان خراسان رضوی: مشهد، طلاب رصدگر، نیشابور، قوچان، ریوش، تایباد، تربت حیدریه، گناباد، سبزوار، درگز، طرقبه، گلبهار، بردسکن، خواف، فیروزه، باخرز، نصرآباد استان مرکزی: اراک، خمین، نراق، ساوه، محلات، شازند، زرندیه، تفرش، فراهان، کمیجان استان هرمزگان: بندرعباس، فین، رودان، بندرچارک، بندرلنگه، بندرخمیر استان خراسان جنوبی: بیرجند، بشرویه، طبس، سه قلعه، فردوس استان سیستان و بلوچستان: زاهدان، زابل، چابهار، نیک شهر استان سمنان: سمنان، دامغان، گرمسار، سرخه، مهدی شهر استان ایلام: ایلام، آبدانان، مهران، دهلران، ایوان غرب استان خراسان شمالی: بجنورد، جاجرم، اسفراین استان چهارمحال بختیاری: شهرکرد، بروجن استان خوزستان: اهواز، دزفول، خرمشهر استان مازندران: رصدخانه آلاشت استان لرستان: خرم آباد، بروجرد استان آذربایجان شرقی: تبریز استان یزد: میبد، اردکان استان قم: قم، پردیسان استان گلستان: گرگان استان زنجان: زنجان استان اردبیل: اردبیل استان همدان: همدان         انتهای پیام/
 رحمانی‌فضلی در تماس با وزیر کشور ترکیه: آمریکا درصدد دخالت در امور داخلی کشورهای دیگر است , رحمانی فضلی در گفتگوی تلفنی با همتای ترکیه‌ای خود از موضع وی در محکوم کردن اقدام آمریکا تشکر کرد و گفت: دولت آمریکا درصدد است به هر طریق در امور داخلی کشورهای دیگر دخالت کند. , به گزارش حوزه دولت خبرگزاری تسنیم به نقل از پایگاه اطلاع‌رسانی وزارت کشور، «عبدالرضا رحمانی فضلی» وزیر کشور در تماس تلفنی «سلیمان سویلو» با وزیر کشور ترکیه به مذاکره پرداخت. وزیر کشور ترکیه در این گفتگوی تلفنی ضمن تبریک عید فطر، با اشاره به اقدام اخیر امریکا در تحریم رحمانی فضلی گفت: از نظر ما، این اقدام صحیح نیست و ما این اقدام را محکوم می‌کنیم. وزیر کشور ترکیه در همین زمینه با اشاره به اینکه امریکایی‌ها هر زمان که ذهنشان با مساله ای مواجه می شود، به تهدید و تخریب و تحریم دست می‌زنند، خاطرنشان کرد: ما در کنار شما هستیم و بر این موضع ثابت قدم هستیم. رحمانی فضلی نیز در این گفتگوی تلفنی، ضمن تبریک عید سعید فطر به وزیر کشور، دولت و مردم ترکیه و ضمن تشکر از تماس تلفنی همتای ترکیه‌ای خود از موضع وزیر کشور ترکیه در محکوم کردن اقدام آمریکا تشکر کرد و گفت: دولت آمریکا درصدد است به هر طریق در امور داخلی کشورهای دیگر دخالت کند. وزیر کشور ریشه اصلی اعلام تحریم‌های اخیر آمریکا را شکست طرح آنها برای مداخله داخلی در ایران دانست و گفت: آمریکا در ایجاد بی ثباتی، ناامنی و جنگ داخلی در ایران شکست خورده است. رحمانی فضلی با یادآوری حمایت‌های آمریکا از تروریست‌های دشمن مردم ایران از جمله؛ منافقین و سلطنت طلب‌ها و سایر معاندین گفت: در جریان اغتشاشات آبان ماه سال گذشته، رسانه‌های آمریکایی در تحریک اغتشاشات و کمک به آن، هر آنچه که در توان داشتند به میدان آوردند اما به نتیجه مطلوبشان نرسیدند. رئیس شورای امنیت کشور یادآوری کرد: امنیت داخلی کشور برای مردم ما، دولت و برای رهبری ما امر بسیار مهمی است و به هیچ وجه به کشورهای بیگانه بویژه آمریکا اجازه مداخله در مسائل کشور، داده نمی‌شود.  رحمانی فضلی تصریح کرد: آمریکا تمام مردم ایران را حتی در این شرایط سخت ناشی از شیوع بیماری کرونا تحریم کرده است و بنده و فرماندهان ناجا هم بخشی از مردم هستیم که تحریم شدیم. وزیر کشور با محکوم کردن حمایت‌های آمریکایی‌ها از تروریست‌های منطقه مثل داعش و تکفیری‌ها اظهار داشت: کشورهای منطقه از جمله کشورهای همسایه باید تلاش کنیم در جهت تقویت امنیت منطقه و تعمیق مناسبات سیاسی اقتصادی و امنیتی، بیش از گذشته فعال باشیم.  وزیر کشور با اشاره به شکست آمریکایی‌ها در سیاست های یکجانبه و ظالمانه آنها در منطقه خاطر نشان کرد: اقدامات اخیر دولت آمریکا، مصرف داخلی دارد و مرتبط با انتخابات آمریکا است و به طور قطع، نتیجه ای برای طراحان در پی نخواهد داشت.  وی ضمن ابراز خرسندی از همکاری های خوب بین ایران و ترکیه در حوزه‌های مختلف، از جمله در زمینه مسائل مرزی، مقابله با جرایم سازمان یافته و تروریسم اظهار داشت: ارتباط ‌و تعاملات نیروهای امنیتی، انتظامی و نظامی دو کشور بسیار خوب است و باید در این خصوص، نقاط تماس را تقویت کنیم و همکاری مشترک را بیشتر کنیم. رحمانی فضلی با تاکید بر لزوم ممانعت از انجام اقدامات خرابکارانه از سوی نیروهای تروریستی در مرزهای مشترک ایران با کشورهای همسایه افزود: در این زمینه، برای انجام هرگونه همکاری آماده هستیم و دغدغه‌های طرفین حتماً در تعاملات سطوح ذیربط دو وزارتخانه پیگیری خواهد شد. وزیر کشور در بخش دیگری از مکالمه تلفنی همتای ترکیه‌ای خود خواستار افزایش فعالیت‌های مناطق مرزی اقتصادی، بازارچه‌ها و گذرگاه‌ها در جهت تقویت بیش از پیش روابط اقتصادی دو کشور شد. وی در همین زمینه با اشاره به گشایش ایجاد شده برای کامیون‌های برخی از دیگر کشورها و در عین حال، مشکلات موجود برای تردد کامیون های ایرانی در مرزهای ترکیه خواستار اقدام مؤثر همتای خود در این زمینه و تسهیل و گشایش در این خصوص شد. وی همچنین با اشاره به مشکلات حادث در خط لوله گاز میان ایران و ترکیه توسط تروریست ها در خاک ترکیه، خواستار پیگیری های جدی همتای خود برای تسریع در روند تعمیرات این خط لوله شد. رحمانی فضلی ضمن تشکر از همکاری های مرزی ابراز امیدواری کرد با توجه به ارتقاء و انتصاب فرمانده سابق مرزبانی ایران به عنوان جانشین ناجا، همکاری‌های بین مرزبانان دو کشور تقویت شود. وزیر کشور جمهوری اسلامی ایران با مرور تلاش های آقای سلیمان سویلو برای گسترش همکاری ها گفت: ما جنابعالی را  دوست و برادر خودمان می دانیم و از همکاری ها محبت های شما تشکر می کنیم. وزیر کشور در ادامه با اشاره به توفیقات جمهوری اسلامی ایران در زمینه مبارزه با بیماری کرونا و یادآوری اینکه به یاری خدا بسیاری از شهرهای ایران در وضعیت سفید قرار گرفته است گفت: در تمامی زمینه ها مخصوصا مقابله با کرونا آمادگی کمک به کشور دوست و برادر ترکیه را داریم. وزیر کشور جمهوری اسلامی ایران در همین زمینه افزود: هم اکنون اکثر فعالیت‌ها در ایران با رعایت فاصله‌گذاری اجتماعی، ترویج استفاده از ماسک و اقلام بهداشتی و سایر آموزش‌های لازم به مردم در حال بازگشایی است. سلیمان سویلو وزیر کشور ترکیه نیز در این تماس تلفنی، با ابراز خرسندی از موفقیت های ایران در مهار ویروس کرونا بر لزوم تبادل تجربیات و همکاری های دو کشور در این زمینه تاکید کرد. وی همچنین نسبت به پیگیری موارد مطرح شده از سوی وزیر کشور جمهوری اسلامی ایران قول مساعد داد و ابراز امیدواری کرد: دیدارهای حضوری مسئولان وزارت کشور دو طرف در آینده نزدیک تجدید شود. ​ رحمانی فضلی نیز با تبریک مجدد عید فطر بر آمادگی برای میزبانی از همتای خود در ایران تأکید کرد. انتهای پیام/
 پیگیری جاماندگان سهام عدالت در مجلس یازدهم , عضو کمیسیون اقتصادی مجلس دهم از پیگیری موضوع جاماندگان سهام عدالت در دوره یازدهم مجلس خبر داد. , محمدرضا پورابراهیمی منتخب مردم کرمان در یازدهمین دوره مجلس شورای اسلامی در گفت‌وگو با خبرنگار پارلمانی خبرگزاری تسنیم با اشاره به مشکلات موجود در عرضه سهام عدالت، گفت: یکی از مشکلات اساسی در عرضه سهام عدالت این است که به اقشار ضعیف و کم‌درآمد در آزادسازی آن بی‌توجهی و یا کم‌توجهی شده است. وی افزود: اگر عدد قابل توجهی از جمعیت کشور که از نظر درآمدی مستحق هستند، سهام عدالت را دریافت نکرده باشند، یازدهمین دوره مجلس می‌تواند برای رفع این موضوع ورود کند و حتما پیگیری خواهد شد. عضو کمیسیون اقتصادی مجلس دهم با بیان اینکه آمار دقیقی از جاماندگان سهام عدالت وجود ندارد، اظهارداشت: جاماندگان از جهت اینکه باید جزو شمول دهک‌های پایین قرار داشته باشند، می‌بایست مورد راستی‌آزمایی قرار گیرند، در صورتی که تعدادشان قابل توجه باشد، در مجلس یازدهم موضوع بهره‌مندی آنها از سهام عدالت را پیگیری خواهیم کرد. پورابراهیمی اضافه کرد: اگر تعداد جاماندگان سهام عدالت کم باشد، دولت می‌تواند در روند اجرای آزادسازی سهام عدالت در قالب اصلاحیه‌ای، راهکارهایی ارائه دهد. رئیس سابق کمیسیون اقتصادی مجلس در پایان خاطرنشان کرد: دولت باید با در نظر گرفتن تمهیدات ویژه اقشار ضعیفی که از دریافت سهام عدالت محروم مانده‌اند را شناسایی و آنها را تحت پوشش قرار دهد تا عدالت در توزیع ثروت محقق شود. انتهای پیام/  
 رئیس دفتر رئیس‌جمهور فرارسیدن عید فطر را تبریک گفت , رئیس دفتر رئیس‌جمهور در پیامی با تبریک فرارسیدن عید فطر اظهار کرد: امیدوارم بتوانیم با همدلی، اتحاد و عنایت حضرت باری تعالی، مشکلات و موانع را از سر راه برداریم و حرکت کشور به سوی پیشرفت و گشایش‌های اقتصادی را شتاب بخشیم. , به گزارش حوزه دولت خبرگزاری تسنیم، محمود واعظی رئیس دفتر رئیس‌جمهور در حساب کاربری خود در اینستاگرام با اشاره به فرا رسیدن عید سعید فطر نوشت: «عید سعید فطر را به یکایک هم‌میهنان عزیز تبریک و تهنیت عرض می‌کنم. ضمن آرزوی سلامتی و سعادت برای مردم، امیدوارم که به برکت یک ماه روزه‌داری و ایام معنوی ماه مبارک رمضان، خداوند متعال تقدیری نیکو برای سرزمین‌مان رقم بزند و بتوانیم با همدلی، اتحاد و عنایت حضرت باری تعالی، مشکلات و موانع را از سر راه برداریم و حرکت کشور به سوی پیشرفت و گشایش‌های اقتصادی را شتاب بخشیم.» انتهای پیام/
 پیام تبریک امیر حاتمی به وزرای دفاع کشورهای اسلامی به‌مناسبت عید فطر , وزیر دفاع با ارسال پیام های جداگانه به وزرای دفاع کشورهای اسلامی ضمن تبریک عید سعید فطر درباره انسجام و یگانگی بیش از پیش مسلمانان ابراز امیدواری کرد. , به گزارش حوزه دفاعی خبرگزاری تسنیم، امیر سرتیپ «امیر حاتمی» وزیر دفاع جمهوری اسلامی ایران در پیام‌های جداگانه‌ای عید سعید فطر را به وزیران دفاع کشورهای اسلامی تبریک گفت. وی در این پیام خطاب به وزیران دفاع کشورهای عراق، جمهوری آذربایجان، تاجیکستان، قزاقستان، افغانستان، پاکستان، ترکمنستان، سوریه، قطر، کویت، عمان، ترکیه، اندونزی، الجزایر،، مالزی، نیجر، مالی، تانزانیا، چاد، بوسنی و هرزگوین، سنگال، تونس، موریتانی، یمن، بنگلادش و نیجریه، گفت: عید رمضان روز شکرگزاری به درگاه حق تعالی است که خداوند در ظلمت جسم، چراغ روشن فطرت را نهاد تا همیشه پرتوافشان و حیات بخش باشد. وزیر دفاع تاکید کرد: آرزومندم به شکرانه این عید پر خیر و برکت بیش از پیش شاهد انسجام و یگانگی همه مسلمانان عالم و همچنین حیات و عزت اسلام در عرصه‌های مختلف باشیم. انتهای پیام/
 سردار حاجی زاده: در بالاترین سطح آمادگی دفاعی قرار داریم/ مشکل امروز کشور اقتصاد است , فرمانده نیروی هوافضای سپاه گفت: ایران از لحاظ نظامی قدرتمند است و اگر دشمن حرفهایی می‌زند به دلیل ترس و نگرانی آنها از این قدرت است ولی مردم نباید نگرانی به خود راه بدهند. , به گزارش گروه دفاعی خبرگزاری تسینم، سردار امیرعلی حاجی‌زاده فرمانده نیروی هوافضای سپاه در گفتگو با صداوسیما، درخصوص میزان آمادگی دفاعی ایران اظهار داشت: ما اکنون در بالاترین سطح آمادگی دفاعی پس از پیروزی انقلاب اسلامی قرار داریم و هیچ کس نباید از این بابت نگرانی داشته باشد. حاجی‌زاده: مشکل اصلی امروز کشور را در حوزه اقتصادی عنوان کرد و گفت: این مسئله می طلبد تا هم مردم و هم همه مسئولین دست به دست هم بدهند و با هم به سمت حل این موضوع بروند. وی تصریح کرد: ایران از لحاظ نظامی قدرتمند است و اگر دشمن حرفهایی می‌زند به دلیل ترس و نگرانی آنها از این قدرت ایران است ولی مردم نباید نگرانی به خود راه بدهند. انتهای پیام/
 یادداشت| تسلیح سراسری فلسطینیان؛ راه‌حل قطعی آزادسازی فلسطین , حسین دلیریان کارشناس مسائل امنیتی - دفاعی در یادداشتی به بررسی نقش راهبرد مقاومت مسلحانه در برابر دشمن صهیونیست پرداخته است. , گروه سیاسی خبرگزاری تسنیم_ حضرت آیت‌الله خامنه‌ای در سخنرانی تلویزیونی به مناسبت روز جهانی قدس اصلی‌ترین توصیه‌ای خود را «تداوم مبارزه و سامان بخشیدن به سازمانهای جهادی و همکاری آنان با یکدیگر و گسترش عرصه‌ی جهاد در همه‌ی سرزمین‌های فلسطینی» دانستند و گفتند: «یک روز تشخیص ما این شد که مبارز فلسطینی، دین و غیرت و شجاعت دارد و تنها مشکل او دستِ تهی از سلاح او است. به هدایت و مدد الهی برنامه‌ریزی کردیم و نتیجه این است که موازنه‌ی قدرت در فلسطین دگرگون شد و امروز غزّه میتواند در برابر تهاجم نظامی دشمن صهیونیست بایستد و بر آن پیروز شود.» به همین مناسبت پایگاه اطلاع رسانی KHAMENEI.IR در یادداشتی به قلم حسین دلیریان، کارشناس مسائل امنیتی - دفاعی و فعال حوزه رسانه به بررسی نقش راهبرد مقاومت مسلحانه در برابر دشمن صهیونیست پرداخته است. بیش از 70 سال است که از اشغال سرزمین‌های فلسطین می‌گذرد و در این سال‌ها تلاش‌های زیادی در عرصه‌های مختلف به‌خصوص در عرصه‌ی سیاسی برای باز پس‌گیری فلسطین از چنگ اشغال‌گران صورت گرفته که هر کدام بنابر دلایلی در باز پس‌گیری مناطق اشغالی ناموفق بوده‌اند. اما در عرصه‌ی میدانی، اگرچه تلاش‌های مداوم صهیونیست‌ها برای الحاق باریکه‌ی غزه و کرانه‌ی باختری به سرزمین‌های اشغالی همواره ادامه داشته و تهاجمات زیادی به این مناطق صورت گرفته، اما مشخصاً آنچه که باعث شکست تمام این حملات شده است، یک فرآیند بوده که از انتفاضه و درگیری نظامی با سنگ و بطری‌های آتش‌زا آغاز شده و امروزه به مقابله‌ی راکتی و حتی موشکی منتج شده است. در این میان اما، غزه به‌دلیل موقعیت ژئوپلیتیکی و خط و مشی اتخاذ شده توسط مبارزین فلسطینی، ویژگی برتری‌بخشی به نسبت کرانه‌ی باختری دارد که این مشی می‌تواند الگوی مبارزاتی در نقاط دیگر از جمله در کرانه‌ی باختری و یا حتی الگوی مبارزاتی فلسطینیانی باشد که تحت حکومت صهیونیست‌ها در مناطق اشغالی زندگی می‌کنند. آنچه که در قضایای 70 سال و حتی 100 سال اخیر (دوران اشغال این سرزمین توسط انگلیسی‌ها) واضح است، اینکه سران فلسطینی -چه در کرانه‌ی باختری و چه در غزه- و صد البته حدود 5 میلیون فلسطینی ساکن در سرزمین مادری‌شان، دو تجربه‌ی طولانی‌مدت و مصادیق متعددی از نحوه‌ی مواجهه با اشغال‌گران قدس دارند؛ یعنی «مذاکره و اقدامات سیاسی» از یک سو و «مقاومت مسلحانه» از سوی دیگر. این مقوله از دو جهت قابل ارزیابی و تدقیق است: 1. عملکرد فلسطینیان مقیم 2. عملکرد حامیان فلسطین عملکرد فلسطینیان مقیم فلسطینیان ساکن در غزه و یا کرانه‌ی باختری در طول سالیان دراز با انتفاضه و مقاومت مسلحانه -در غزه- نشان دادند که آمادگی لازم برای ایجاد یک زنجیره‌ی قدرت‌مند مقاومت مسلحانه -البته نامتوازن و غیرکلاسیک- برای تقابل نظامی با سربازان صهیونیست در درون فلسطین اشغالی را دارند. شاهد این ماجرا نیز، عملیات‌های مسلحانه‌ی جسته و گریخته در کرانه‌ی باختری و حتی عملیات‌های شهادت‌طلبان خودرویی و یا با استفاده از سلاح سرد است که بارها شاهد آن بوده‌ایم؛ در غزه هم که موضوع مثل روز روشن است که مقاومت مسلحانه‌ی 20 سال پیش و هم اکنون چقدر در تهاجمات گاه و بیگاه ارتش صهیونیستی موفقیت کسب کرده است. پس، فلسطینیان از جهت همبستگی اجتماعی(مدل انتفاضه) و همبستگی جهادی(مدل نبرد مسلحانه) برای مقابله با اشغال‌گران قدس، در آمادگی کامل به‌سر می‌برند، اما اینکه چرا در این عرصه، موفقیت مقاومت اسلامی در غزه قابل توجه بوده است و عملاً کرانه‌ی باختری از حکومت خودمختار، این روزها تبدیل به یک حکومت متزلزل شده که رژیم صهیونیستی هر روز درباره‌ی آن، سخن از الحاق به سرزمین‌های اشغالی به‌میان می‌آورد، جای بررسی و تدقیق دارد.  عملکرد حامیان فلسطین پیروزی انقلاب اسلامی ایران را می‌توان سرمنشأ ایجاد یک تحول بزرگ و جدی در قضیه‌ی فلسطین دانست. همه چیز از آنجایی شروع شد که انقلابیون در ایران، عناصر صهیونیست‌ را از خاک کشور بیرون کرده و سفارت فلسطین در تهران را تشکیل دادند. ایران در سالیان اخیر کار را به‌جایی رسانده که مقاومت اسلامی غزه در همان باریکه‌ی کوچک، روی پای خودش بایستد و سلاح و مهمات تولید ‌کند؛ مدل بومی‌سازی تولیدات دفاعی یک مدل موفق در غزه و لبنان بوده که بعدها این مدل در خطه‌های دیگری از جهان اسلام برای مقابله با تهاجمات دشمن به‌خصوص در عراق و سوریه، مورد استفاده قرار گرفت و موفقیت این مدل ابتکاری جمهوری اسلامی را دوچندان کرد. اما در مجموع، عملکرد ایران در چهار دهه‌ی اخیر را می‌توان از دو منظر مورد ارزیابی قرار داد: الف) عملکرد درون فلسطینی ب) عملکرد پیرامون فلسطین جمهوری اسلامی از همان سالیان ابتدایی پیروزی انقلاب اسلامی تلاش وافری در جهت کمک به فلسطینیان داشت و همه چیز از کمک به سازماندهی گروه‌های مقاومت در سطح منطقه به‌خصوص سازماندهی حزب‌الله در لبنان و جهاد اسلامی در فلسطین آغاز شد و خیلی سریع، اولین پیروزی‌های مقاومت نمایان شد. در داخل فلسطین نیز،‌ همگرایی و شبکه‌سازی از هسته‌های اولیه‌ی مقاومت در غزه و حتی کرانه‌ی باختری اولویّتی جدی برای ایران بود که با تشکیل هسته‌های جدید مقاومت مانند حماس -که البته تلفیقی از مقاومت مسلحانه و مقاومت سیاسی بود-، آینده‌ی روشنی از فرآیند حساس در قالب کلان‌پروژه‌ی طراحی‌شده برای آزادسازی فلسطین اشغالی را رقم زد. و همین همگرایی گروه‌های مقاومت، چندین یگان قدرت‌مند و غیرکلاسیک را در مقابل اشغال‌گران تشکیل داد که ثمراتش در جنگ‌های 22 روزه و 8 روزه به‌وضوح به‌منصه‌ی ظهور رسید و عملاً آرمان رژیم صهیونیستی برای تحقق سرزمینی وسیع حد فاصل نیل تا فرات را از نبرد بیرونی برای اشغال این سرزمین‌ها به نبرد داخلی برای کنترل مرزهای اشغال شده، تبدیل کرد و این یعنی گام اول برای آزادسازی قدس شریف. حربه‌ی متلاطم‌سازی منطقه برای تثبیت حاکمیت اشغال‌گران در فلسطین را شاید بتوان آخرین تیر صهیونیست‌ها و حامیانشان دانست، آنجایی که داعش، النصره و ده‌ها گروه تروریستی دیگر را در سطح منطقه پراکنده کردند تا دست‌رنج 40 ساله‌ی جمهوری اسلامی و نیروی قدس سپاه در شبکه‌سازی گروه‌های مقاومت در عراق، سوریه و لبنان یک‌شبه بر باد رفته و عملاً تهدید بیرونی برای صهیونیست‌ها خنثی شود. عملکرد پیرامونی ایران و جبهه‌ی مقاومت، در عراق و سوریه و لبنان کار را تا جایی پیش برده که اگر روزگاری نزدیک شدن به جولان اشغالی و مرزهای فلسطین برای هر یگان نظامی مقاومت آرزو بود، امروز یک واقعیت عینی شده و عملاً حجم انبوهی از یگان‌های نظامی وابسته به مقاومت اسلامی منطقه، دورتادور سرزمین‌های اشغالی مستقر شده‌اند. واقعیت این است که حلقه‌ی محاصره سرزمین‌های اشغالی در سالیان اخیر تنگ‌تر شده و نیروهای مقاومت خود را به مرزهای فلسطین عزیز رسانده‌اند و این یعنی دست مقاومت برای رسیدن به فلسطین بلندتر شده، اما یک نیاز مبرم در این میان وجود دارد و آن حلقه‌ی مفقوده‌ای است که در سالیان اخیر زنجیره‌هایی از آن تشکیل شده، اما تا تکاملش هنوز راه باقی است. «تسلیح فلسطینیان» و «ایجاد هسته‌های تکمیل‌کننده‌ی مقاومت مسلحانه در سرزمین‌های اشغالی» و «تشکیل گروه‌های مبارز جدید» در میان چند صدهزار فلسطینی‌ که در اردن حضور دارند، شاید اصلی‌ترین نیاز امروز فلسطینیان باشد، چیزی که محور مقاومت هم به آن قائل است و به تبع، از هیچ اقدامی در جهت تحققش دریغ نکرده و نمی‌کند. اما در این میان، کرانه‌ی باختری از اهمیت ویژه‌تری برخوردار است و بسیاری این منطقه را یکی از مهم‌ترین کلید‌های حل مسئله‌ی فلسطین و آزادسازی قدس شریف می‌دانند. کرانه‌ی باختری از حدود 40 الی 50 سال پیش، درگیر یک بازی سیاسی و مذاکرات پوچ شد که متأسفانه امروز کار را به‌جایی رسانده که صهیونیست‌ها که روزگاری حکومت خودمختار در کرانه را به‌رسمیت می‌شناختند، از الحاق آن به اسرائیل سخن برانند و این یعنی شکست «پروژه‌ی مذاکره» که باید به آغاز «فرآیند مقاومت مسلحانه» تبدیلش کرد. ایده‌ی «تسلیح کرانه‌ی باختری» را می‌توان مهم‌ترین طرح عملیاتی جمهوری اسلامی ایران برای ایجاد مقاومت مسلحانه در کرانه‌ی باختری دانست که توسط رهبر انقلاب در سالیان اخیر مطرح شد و به جدّ پیگیری می‌شود که البته تحققش سختی‌ها و موانع مهمی در پیش‌رو دارد، اما می‌توان در شرایط فعلی و بسترهای ایجاد شده برای تحقق این طرح، کرانه‌ی باختری را آماده‌ی تسلیح دانست؛ از این حیث، سران جنبش فتح و حکومت خودمختار فلسطینی در این منطقه‌ی کوچک، وظیفه‌ی خطیری دارند. البته بحث درباره‌ی تسلیح جوانان و تشکیل هسته‌های مقاومت مسلحانه در کرانه‌ی باختری با تسلیح مقاومت اسلامی در غزه قدری متفاوت است؛ در غزه به موشک، راکت و تسلیحات سنگین‌ نیاز بود، اما در کرانه‌ی باختری به‌دلیل اتصالش به سرزمین‌های اشغالی و قدس شریف، می‌توان شعله‌های اول را با تسلیحات سبک‌تر مانند سلاح‌های انفرادی روشن کرد. اقدامی شبیه همان انتفاضه‌هایی که پیش از این فقط با استفاده از سنگ و بطری‌ آتش‌زا اجرا می‌شد، اما این بار به‌جای سنگ،‌ جوانان سلاح به‌دست می‌گیرند. حالا که تمام مذاکرات سیاسی در طول دهه‌های اخیر نهایتاً منجر به «ایده‌ی خائنانه تشکیل دو دولت» شده و عملاً واضح شده که صهیونیست‌ها به‌هیچ‌وجه به شرایط فعلی هم راضی نمی‌شوند، یک راه بیشتر نمانده است؛ «مقاومت مسلحانه در تمام خاک فلسطین». و مسلماً اگر قرار است کار رژیم صهیونیستی و حکومت اشغال‌گران یک‌سره شود، جوانان فلسطینی نیاز به سلاح و تجهیزات دارند و بخشی از این سلاح و تجهیزات باید از داخل فلسطین تأمین شود و بخش دیگر نیز از خارج تا پروژه ناامن‌سازی سرزمین‌های اشغالی به‌ویژه بیت‌المقدس کلید زده شود. اینکه حضرت آیت‌الله خامنه‌ای فرمودند: «همه باید ملّت فلسطین را در این جهاد مقدّس یاری کنند» شاید در یک معنا، منظور ایشان این است که یک اتحاد نظامی میان ملت‌ها و دولت‌های آزاده باید شکل بگیرد و هرکس از هر راهی که می‌تواند به تسلیح فلسطینیان در این جهاد مقدس یاری رساند. پرواضح است که شکل‌گیری هسته‌های جدید مقاومت در فلسطین اشغالی به‌ویژه در کرانه‌ی باختری و آغاز مقاومت مسلحانه در داخل سرزمین‌های اشغالی توسط فلسطینیان ساکن در این سرزمین‌ها و کشاندن آن به بیت‌المقدس و تل‌آویو از یک سو و ایجاد نارضایتی عمومی و اشتعال‌یافتن نزاع‌های داخلی -نژادی، اقتصادی و سیاسی در میان شهرک‌نشینان- از سوی دیگر، می‌تواند فلسطین را بیش از هر زمان دیگری به آزادی نزدیک‌تر کند و یا به‌عبارت دیگر، قدس در آستانه‌ی شکل‌گیری نبرد نهایی قرار گیرد. انتهای پیام/
 روحانی:‌ دولت دست دوستی خود را به سوی مجلس جدید دراز می‎کند , رئیس‌جمهور گفت:‌ دولت از هم‌اکنون دست دوستی خود را به سمت مجلس جدید دراز می‌کند. , به گزارش حوزه دولت خبرگزاری تسنیم، حجت‌الاسلام حسن روحانی رئیس‌جمهور در صفحه توییتر خود نوشت:‌ با عبور مجلس از سن 40 سالگی و آغاز دهه پنجم فعالیت آن، مردم چشم امید به همکاری یک‌ساله ⁧ دولت ⁩ دوازدهم و ⁧ مجلس ⁩ یازدهم دوخته‌اند. دولت از هم‌اکنون دست دوستی خود را به سمت مجلس جدید دراز می‌کند.  به گزارش تسنیم، مجلس یازددهم از 10 خرداد آغاز به کار می‌کند. انتهای پیام/
 روحانی:‌ نظارتها و مراقبت‌ها برای اجرای پروتکلهای بهداشتی تشدید شود , رئیس‌جمهور از وزیر بهداشت خواست نظارتها و مراقبت‌ها برای اجرای پروتکلهای بهداشتی تشدید شود. , به گزارش حوزه دولت خبرگزاری تسنیم، حجت‌الاسلام حسن روحانی روز دوشنبه  در گفت و گوی مجدد  با سعید نمکی و غلامرضا شریعتی در پی تماس ها جداگانه روز گذشته خودبا آنان ، در زمینه چگونگی شیوع بیماری کرونا در خوزستان و ابتلای افراد به این ویروس و تاکید بر ضرورت اتخاذ راهکارهای مناسب برای جلوگیری از افزایش این روند، گزارش های جدید از اقدامات انجام در این راستا را دریافت کرد. رئیس جمهور تاکید کرد: وزیر بهداشت، درمان و آموزش پزشکی و استانداران استان هایی که روند شیوع بیماری کرونا در آن مناطق به طور نسبی روبه افزایش است، تا رسیدن به شرایط اطمینان بخش، موظف به ارائه گزارش روزانه از روند اقدامات موثر برای کنترل بیماری و میزان اجرای دستورالعمل های ستاد ملی مبارزه با کرونا به رئیس جمهور هستند. رئیس جمهور با تاکید بر اجرای دستورات گذشته مبنی بر اطلاع رسانی وسیع و ضرورت تبیین دستورالعملها و تشدید مراقبت ها و نظارت ها، گفت: همانطور که با همکاری مردم و تلاش دستگاه‌های مسوول در ستاداستانی مقابله باکرونا در ابتدای شیوع بیماری شاهد کنترل این ویروس در استان خوزستان بودیم، می بایست با مراقبت و نظارت های بیشتر این رشد نسبی بیماری به سرعت متوقف کرده و شاهد شیب نزولی آن در این استان باشیم. روحانی ابراز امیدواری کرد با تلاش مسوولان و همراهی مردم بتوانیم شیوع بیماری را کنترل کنیم تا ناچار به بازگرداندن محدودیت های گذشته نباشیم. انتهای پیام/
 واعظی:‌ دولت در انتخاب هیات رئیسه مجلس دخالتی ندارد/ تحریم وزیر کشور و نیروی انتظامی نشانه ناتوانی آمریکایی‌ها است , رئیس دفتر رئیس‌جمهور گفت:‌ دولت انتخاب روسای کمیسیون‌ها، هیات رئیسه و رئیس مجلس را مسئله داخلی قوه مقننه می‌داند و از این رو نه در گذشته در این زمینه دخالی داشته و نه در آینده خواهد داشت. , به گزارش حوزه دولت خبرگزاری تسنیم، محمود واعظی با اشاره به شروع کار مجلس یازدهم در روزهای آینده و ضرورت تعامل و همکاری همه قوای کشور در شر ایط خاص کشور گفت:همانطور که ریاست محترم جمهور بارها گفته اند دولت همواره بر همکاری و تعامل با دیگر قوا و از جمله مجلس اهتمام داشته و در شرایط کنونی کشور این همکاری اهمیتی ویژه خواهد داشت. وی با رد برخی گمانه‌زنی‌های رسانه‌ای در خصوص دخالت دولت در انتخاب هیات رئیسه مجلس یازدهم، گفت:‌ دولت انتخاب روسای کمیسیون‌ها، هیات رئیسه و رئیس مجلس را مسئله داخلی قوه مقننه می‌داند و از این رو نه در گذشته در این زمینه دخالی داشته و نه در آینده خواهد داشت. رئیس دفتر رئیس جمهور با بیان اینکه دولت همواره براساس اصل تفکیک قوا فعالیت کرده، خاطرنشان کرد: همانطوری که به هیچ عنوان دوست نداریم،‌ شاهد دخالت افراد و نهادهای غیرمسئول در حیطه مسائل اجرایی و وظایف دولت باشیم،‌ خودمان هم چنین شانیتی برای دولت قائل نیستیم که در امور داخلی مرتبط با مجلس شورای اسلامی یا قوای دیگر دخالت کنیم. واعظی افزود:‌ در چارچوب قانون اساسی،‌ مصالح کشور و هم‌افزایی قائل به همکاری و تعامل حداکثری با مجلس شورای اسلامی برای رفع مشکلات مردم و شتاب‌بخشی به توسعه کشور هستیم و اینگونه ادعاهای بی‌اساس و غیرواقعی در خصوص ایفای نقش دولت در معادلات داخلی قوه مقننه را جفا به هر دو قوه می‌دانیم. رئیس دفتر رئیس جمهور با تاکید بر اینکه دولت به تصمیم نمایندگان در انتخاب روسای کمیسیون‌ها، هیات رئیسه و رئیس مجلس احترام می‌گذارد، گفت:‌ حاصل انتخاب نمایندگان محترم هر چه باشد، مثل گذشته در چارچوب قانون با حسن نیت با نهاد قانونگذاری برای حل مسائل کشور و تمشیت امور همکاری خواهیم کرد. واعظی همچنین در پاسخ به سوالی در خصوص تحریم وزیر کشور و فرمانده نیروی انتظامی از سوی آمریکا گفت:‌ در روزهایی که کارایی تحریم‌های آمریکا بیش از همیشه زیر سوال رفته و این اعتبار تصمیمات و سیاست‌های هیات حاکمه این کشور را به مخاطره انداخته است،‌ تصور ما این است که اقدام به تحریم وزیر کشور و فرمانده نیروی انتظامی صرفا کارکرد تبلیغاتی دارد و هیچ تاثیر و پیامد واقعی نخواهد داشت. رئیس دفتر رئیس جمهور  وظایف و مسئولیتهای وزیر کشور و فرمانده نیروی انتظامی را اموری کاملا روشن دانست و اذعان داشت: بر همگان مکشوف است که تحریم در این امور اساسا معنا ندارد، لذا به نظر می‌رسد مقامات آمریکایی صرفا بُعد روانی و رسانه‌ای موضوع را دنبال می‌کنند و دنبال سرپوش گذاشتن بر ناکارآمدی تحریم‌های قبلی خودشان هستند. واعظی با انتقاد از رویکرد منافقانه دولت آمریکا افزود:‌ البته برای افکار عمومی دنیا نباید پنهان بماند که آمریکایی‌ها در ادامه تحریم‌های غیرانسانی خود، این بار هم تحریم‌های جدیدشان را علیه مقامات و دستگاههایی اعلام کرده‌اند که نقش محوری در مبارزه با کرونا در ایران داشته‌اند و دارند. رئیس دفتر رئیس جمهور اظهار داشت: وزیر کشور رئیس کمیته انتظامی امنیتی ستاد ملی مبارزه با کرونا و یکی از اضلاع مهم تصمیم‌سازی و در این حوزه بوده،‌ فرمانده محترم و پرسنل زحمت‌کش نیروی انتظامی نیز در هفته‌های گذشته که بحث فاصله‌گذاری اجتماعی در کشور مطرح بوده،‌ وظایف و مسئولیت‌های بسیار مهمی را عهده‌دار بوده‌اند. واعظی در پایان خاطرنشان کرد:‌ این تحریم‌ها اگرچه هیچ تاثیر و کارکردی در دنیای واقعیت ندارد اما می‌تواند بعنوان نشانه دیگری از پوچی و بی‌اعتباری گفتار و کردار مقامات آمریکا –که چندبار به دروغ مدعی کمک به مردم ایران در مبارزه با کرونا شده‌اند- از سوی مردم و افکار عمومی جهان مورد توجه قرار گیرد. انتهای پیام/
 دستور مهم روحانی به استاندار خوزستان و وزیر نیرو , رئیس‌جمهور دستور رسیدگی فوری و حل مشکل آب آشامیدنی برخی مناطق اهواز را به استاندار خوزستان صادر کرد. , به گزارش حوزه دولت خبرگزاری تسنیم، حجت‌الاسلام حسن روحانی روز دوشنبه در گفتگوهای جداگانه با رضا اردکانیان وزیر نیرو و غلامرضا شریعتی استاندار خوزستان، با اشاره به برخی از مشکلاتی که اخیرا برای مردم در تامین آب آشامیدنی در بعضی از مناطق اهواز بوجود آمده، دستور داد تا هرچه سریعتر اقدامات لازم برای رفع این معضل توسط بخش های ذیربط انجام شود. رئیس جمهور همچنین تاکید کرد: باید استاندار، مسوولان استانی و تمام دستگاه های مرتبط برای جلوگیری از بوجود آمدن مشکل و سختی برای مردم خوزستان در زمینه تامین آب آشامیدنی در فصل تابستان برنامه ریزی و اقدامات لازم را داشته باشند تا شاهد بروز چنین مشکلاتی برای مردم نباشیم.  انتهای پیام/
 روحانی: توسعه و تکمیل دولت الکترونیک و فضای مجازی برای مردم حائز اهمیت است , رئیس جمهور توسعه دولت الکترونیک را در کشور حائز اهمیت دانست و با قدردانی از تلاشگران این حوزه، بر لزوم اهتمام در راستای تکمیل هرچه سریعتر این امکان در کشور تاکید کرد. , به گزارش حوزه دولت خبرگزاری تسنیم، حجت‌الاسلام حسن روحانی روز دوشنبه در گفتگو با محمدجواد آذری جهرمی وزیر ارتباطات و فناوری اطلاعات، با اشاره به اینکه توسعه دولت الکترونیک و فضای مجازی از خدمات دولت یازدهم و دوازدهم برای مردم است، گفت: مردم در شرایطی که کشور با بیماری کرونا مواجه بود، به خوبی از مزیت ها و امکانات مرتبط با دولت الکترونیک و توسعه فضای مجازی در امورات خود مطلع شده و از آن استفاده کردند. رئیس جمهور با بیان اینکه توسعه فضای مجازی کمک شایانی به انجام فعالیت های بخش های مختلف بویژه حوزه آموزش و پرورش و آموزش عالی در ماه های اخیر داشته است بر ضرورت تلاش در راستای توسعه بیش از پیش این بخش در همه نقاط کشور تاکید کرد. انتهای پیام/
 تاکید روحانی به وزیر راه برای به ثمر رسیدن طرح اقدام ملی تامین مسکن , رئیس جمهور طرح «اقدام ملی تامین مسکن» را حرکتی مهم در راستای خدمت به مردم بویژه اقشار متوسط و ضعیف جامعه دانست و بر اهتمام هرچه بیشتر برای تسریع در روند اقدامات و فعالیت ها برای به ثمر رسیدن این طرح تاکید کرد , به گزارش حوزه دولت خبرگزاری تسنیم، حجت‌الاسلام حسن روحانی روز دوشنبه درگفتگو با محمد اسلامی وزیر راه و شهرسازی پس از استماع گزارش وی درباره اقدامات و برنامه های این وزارتخانه در راستای اجرای طرح ها و پروژه های گوناگون در این حوزه، بر ضروت تلاش برای تسریع در تکمیل و بهره برداری از پروژه های ریلی، جاده ای و آزاد راهی کشور که در توسعه حمل و نقل و تحقق شعار جهش تولید تاثیر گذار هستند، تاکید کرد. رئیس جمهور همچنین با اشاره به ضرورت کنترل وضعیت ترافیک راه های کشور، مراقبت ها و اطلاع رسانی به موقع از وضعیت راه ها به مردم و رعایت کامل دستور العمل های بهداشتی در این ایام، از تمامی فعالان، دست اندرکاران و عوامل حوزه حمل و نقل باری و مسافربری شهری و برون شهری، ریلی و هوایی که علی رغم شرایط سخت شیوع کرونا همچنان به خدمت رسانی ادامه داده و در کنار مردم قرار داشته و دارند، تقدیر و تشکر کرد. انتهای پیام/
 درخواست روحانی از زنگنه:‌ پروژه‌های نفتی هرچه سریعتر به مرحله بهره‌برداری برسد , رئیس جمهور با بیان اینکه خوشبختانه در سال های اخیر در بخش نفت و گاز شاهد پیشرفت ها و به ثمر رسیدن طرح‌ها و پروژه های گوناگون در این حوزه بوده‌ایم، بر ضرورت تلاش در راستای توسعه بیش از پیش طرح ها و پروژه های نفت، گاز و پتروشیمی در کشور تاکید کرد. , به گزارش حوزه دولت خبرگزاری تسنیم، حجت‌الاسلام حسن روحانی روز دوشنبه پس از استماع گزارش بیژن زنگنه وزیر نفت درباره آخرین وضعیت پروژه‌های اولویت دار نفت، گاز و پتروشیمی در سال جاری با اشاره به تاثیر مستقیم فعال بودن این بخش در جهش تولید کشور تاکید کرد: باید تلاش کنیم تا تمامی پروژه‌های نفتی بویژه در حوزه پتروشیمی با استفاده از توان و ظرفیت های متخصصان کشورمان هرچه سریعتر به مرحله بهره برداری برسد. رئیس جمهور همچنین با اشاره به اینکه خوشبختانه در حوزه های مختلف فعالیت مرتبط با صنعت نفت، گاز و پتروشیمی با کمترین آسیب از لحاظ ابتلا به کرونا مواجه بوده ایم، از تمامی کارکنان و مهندسان و کارگران این بخش که در ماه‌های اخیر علی رغم شرایط سخت شیوع بیماری کرونا با رعایت دستورالعمل های بهداشتی در حوزه های کاری خود حاضر بوده و با تمام توان در مسیر خدمت به کشور و مردم تلاش کرده‌اند، صمیمانه قدردانی و تشکر کرد. زنگنه نیز در این گفتگو گزارشی از روند اجرای پروژهای اولویت دار نفت و گاز و پتروشیمی سال جاری از جمله طرح های پارس جنوبی، طرح پایانه جاسک و خط لوله هزار کیومتری گوره- جاسک و طرح های پتروشیمی و پروژه‌های غرب کارون و چگونگی حل برخی مشکلات پیش رو به رئیس جمهور بیان کرد و افزود: در آینده گزارش های دقیق تری از میزان پیشرفت فیزیکی این طرح ها ارائه خواهد شد. انتهای پیام/
 دستور فرمانده کل سپاه برای اعزام ۲ فروند بالگرد به گچساران برای مقابله با اتش‌سوزی , سخنگوی سپاه از دستور سرلشکر سلامی برای اعزام ۲فروند بالگرد نیروی هوافضای سپاه برای پایان بخشیدن به عملیات مهار آتش سوزی جنگلها و مراتع گچساران و جلوگیری از گسترش و یا شعله ور شدن مجدد آتش خبر داد. , به گزارش خبرگزاری تسینم، سردار رمضان شریف سخنگو و مسئول روابط عمومی کل سپاه پاسداران انقلاب اسلامی گفت: در پی آتش سوزی بخش زیادی از جنگل ها و مراتع  خنگ بنار، کوه گوهر  و اطراف کوه های گناوه لری از توابع شهرستان گچساران استان کهگیلویه و بویراحمد و تلاش بی وقفه نیروهای امدادگر، بسیج و مردم برای مهار آتش و نیز با توجه به حجم آتش سوزی و نیاز نیروهای امدادی برای پایان بخشیدن به عملیات مهار آتش سوزی و جلوگیری از گسترش و یا شعله ور شدن مجدد آتش، به دستور سردار سرلشکر حسین سلامی فرمانده کل سپاه پاسداران انقلاب اسلامی 2 فروند بالگرد نیروی هوافضای سپاه به منطقه اعزام شدند.  سردار شریف افزود: امیدواریم با همت و تلاش دستگاه‌ها و آحاد نیروهای امدادی فعال در منطقه به زودی شاهد مهار کامل آتش در جنگل ها و مراتع این منطقه زیبای کوهستانی و بعضاً صعب‌العبور کشور باشیم. انتهای پیام/
 چهارشنبه؛رای گیری برای انتخاب رئیس مجلس در فراکسیون اکثریت/رئیس مجلس، رئیس فراکسیون نمی شود , عضو هیئت اجرایی فراکسیون اکثریت مجلس یازدهم نحوه انتخاب رئیس این فراکسیون را تشریح کرد. , ولی اسماعیلی عضو شورای اجرایی فراکسیون انقلاب اسلامی مجلس یازدهم در گفت وگو با خبرنگار پارلمانی خبرگزاری تسنیم، درباره جمع بندی نهایی این فراکسیون درباره انتخاب اعضای هیئت رئیسه قوه مقننه، گفت: در چند روز گذشته کاندیداهای رئیس و نواب رئیس در جلسه فراکسیون حاضر شدند و برنامه های خود را ارائه کردند. وی با بیان اینکه پس از انصراف سید شمس الدین حسینی و نیکزاد از پست ریاست مجلس تاکنون محمد باقر قالیباف و محمدرضا حاجی بابایی و فریدون عباسی برای پست ریاست مجلس اعلام آمادگی کرده اند، ادامه داد: قرار است روز چهارشنبه 7 خرداد و پس از برگزاری مراسم افتتاحیه پارلمان جلسه فراکسیون با حضور تمامی اعضا تشکیل و درباره ریاست و نواب رئیس مجلس تصمیم گیری نهایی انجام شود. منتخب مردم گرمی در مجلس یازدهم درباره انتخاب رئیس فراکسیون اکثریت مجلس، اظهار داشت: طبق مصوبه هیئت اجرایی فراکسیون، قرار بر این شده است تا در اساسنامه فراکسیون آورده شود،  فردی که رئیس مجلس می شود دیگر نمی تواند رئیس فراکسیون باشد. عضو هیئت اجرایی فراکسیون انقلاب اسلامی درباره زمان انتخاب رئیس فراکسیون، تصریح کرد: پس از انتخاب رئیس مجلس و نواب آن قرار است که مجمع عمومی فراکسیون برگزار شود و در آن جلسه رئیس و اعضای هیئت رئیسه فراکسیون با رای اعضا مشخص شود و قرار است تا انتخاب اعضای هیئت رئیسه فراکسیون هیئت اجرایی کارهای فراکسیون را انجام دهد. انتهای پیام/
 دولت بازار را رها کرده/قوه قضائیه برای برخورد با دلالان ورود کند , نماینده مردم سمیرم درمجلس با بیان اینکه دولت ابزارهایی را در اختیار داشت تا جلوی سوء استفاده و رانت سوداگران و دلالان را بگیرد،گفت:اما متاسفانه دولت بازار را رها کرده و امکان برای جولان سوداگران فرام شده است. , اصغر سلیمی نماینده مردم سمیرم درمجلس در گفت وگو با خبرنگار پارلمانی خبرگزاری تسنیم، با اشاره به آشفتگی در بازار خودرو، اظهار داشت:عده ای  دلال و سوداگر با اقداماتی باعث شده اند که خودرو به درستی به دست مصرف کنند نرسد و همچنین باعث شده اند که قیمت کارخانه ای خودرو بالاتر از بازار باشد که دستگاه های مربوطه باید تلاش کنند با نظارت بیشتر این آشفتگی برطرف شود. وی با بیان اینکه در حال حاضر بازار خودرو متشنج است، افزود:برخی با استفاده از رانت به جای فکر کردن به منافع مردم به دنبال پر کردن جیب خود هستند و اقشار ضعیف با شرایطی که سوداگران به وجود آورده اند، امکان خرید خودرو را ندارند. نماینده مردم سمیرم در مجلس با اشاره به اخذ بیش از 6 هزار خودرو توسط یک فرد که اخیرا از سوی قوه قضائیه محکوم شد، ، اظهار داشت:دولت و سازمان های نظارتی باید پیش تر جلوی این کارها را می گرفتند تا شاهد چنین مسائلی نباشیم . سلیمی با بیان اینکه دولت ابزارهایی را در اختیار داشت تا جلوی سوء استفاده و رانت سوداگران و دلالان را بگیرد، ادامه داد:اما متاسفانه دولت بازار را رها کرده و امکان برای جولان سوداگران فرام شده است. وی تاکید کرد :دولت باید به گونه ای عمل می کرد که نیازی نباشد تا قوه قضائیه برای کنترل بازار خودرو وارد عمل شود. از طرفی هم بهتر است تا قوه قضائیه منتظر دولت نماند و در صورت نیاز برای کنترل بازار و مقابله با گرانی خودرو و سایر مایحتاج ضروری مردم، وارد عمل شود. سخنگوی کمیسیون شوراهای مجلس تصریح کرد:با تغییراتی که در نحوه ثبت نام و تحویل به موقع خودرو به وجود آمده ، این امید وجود دارد که در قیمت خودرو شاهد تغییراتی باشیم. انتهای پیام/
 سردار جوانی: دوره حضور آمریکایی‌ها در منطقه رو به پایان است/ آمریکا دیگر قادر به تحقق خواسته هایش نیست , معاون سیاسی سپاه گفت:هرچه حضور آمریکایی ها در منطقه استمرار داشته باشد به ضرر آنها خواهد بود چون ملت ها از آنها متنفر هستند و این بیداری ملت ها موجب شده تا آمریکایی ها موقعیتی را که قبلا در منطقه داشتند از دست بدهند. , سردار یدالله جوانی معاون سیاسی سپاه پاسداران انقلاب اسلامی در گفت و گو با خبرنگار دفاعی خبرگزاری تسنیم درباره برگزاری رزمایش ارتش آمریکا در منطقه خلیج فارس گفت: آن چیزی که آمریکایی ها تحت عنوان رزمایش برای تقویت امنیت منطقه خلیج فارس و کمک به متحدانشان مطرح می کنند، در واقع تلاش هایی است که  آنها انجام می دهند تا حضورشان در منطقه را تثبیت کنند. وی افزود: آمریکایی ها با اصالت قدرت جمهوری اسلامی کاملا آشنا هستند و لذا رزمایش ها نمی تواند تاثیری  بر عزم جمهوری اسلامی بگذارد. قدرت جمهوری اسلامی، قدرتی مردم پایه و مبتنی بر انگیزه های دینی واعتقادی و دانش و فناوری بومی شده است و در منطقه هم ملت های بیدار شده و محور مقاومت همسوی با جمهوری اسلامی هستند. لذا اگر آمریکایی ها فکر می کنند با این نوع رزمایش ها می توانند بر اراده  ملت ایران تاثیری بگذارند اشتباهی است که آنها مرتکب می شوند. معاون سیاسی سپاه ادامه داد: جمهوری اسلامی امروز یک قدرت منطقه ای تثبیت شده و در حال تبدیل به یک قدرت جهانی است. امروز آمریکا دیگر قدرت سابق را ندارد و قادر نیست آنچه را اراده می کند تحقق بخشد اما ایران هم در منطقه و هم در فرا منطقه و در فراسوی آبهای خودش می تواند خواسته هایش را طبق قوانین بین المللی پیاده کند. وی تصریح کرد: اگر آمریکایی ها فکر می کنند با این نوع نمایش ها می توانند بر قدرت ایران تاثیر بگذارند قطعا این هم از همان اشتباهات محاسباتی است آنها است که قبلا مرتکب شدند و الان هم در حال مرتکب شدن هستند. سردار جوانی با بیان اینکه عامل اصلی نا امنی در منطقه حضور بیگانکان و آمریکایی ها است، عنوان کرد:  اگر آنها خواهان ثبات در منطقه هستند  راه حل اصلی آن این است که آمریکایی ها منطقه را ترک کنند. وقتی که آمریکایی ها در منطقه  نباشند خود کشورهای منطقه در کنار یکدیگر با یک نوع هم افزایی می توانند امنیت پایداری را در منطقه ایجاد کنند زیرا امنیت  به نفع همه کشورهای منطقه است و آمریکایی از بی ثباتی در منطقه سود می برند. معاون سیاسی سپاه اظهار داشت: اسناد و مدارک متقنی داریم که اثبات می کند طی دهه های گذشته آمریکایی ها با حضورشان در منطقه به بی ثباتی در منطقه کمک کردند و پشت صحنه برخی جنگ ها قرار داشتند.گروه های تروریستی را ایجاد کردند -که به این موضوع هم اعتراف کردند- و جنگ هایی مانند جنگ یمن را با تحریک عربستان راه انداختند تا بتوانند هم حضور خودشان را در منطقه تثبیت کنند و هم سلاح بفروشند و کمپانی های تسلیحاتی آنها فعال باشد، لذا آمریکایی ها دروغ می گویند که دنبال کمک به متحدانشان هستند. وی در پایان گفت: به نظر می رسد دوره حضور آمریکایی ها رو به پایان است. برپایی این نوع رزمایش ها هم نمی تواند استمرار حضور آنها در منطقه را تثبیت کند. آمریکایی ها در شرایطی قرار دارند که هرچه حضورشان در منطقه استمرار داشته باشد به ضرر آنها خواهد بود چون ملت های منطقه از آمریکایی ها متنفر هستند و این بیداری ملت ها موجب شده تا آمریکایی ها موقعیتی را که قبلا در منطقه داشتند از دست بدهند. انتهای پیام/
 اکبری تالارپشتی: نظامات جامع اقتصادی می‌تواند فضای کسب و کار در جامعه را متحول کند , منتخب مردم تهران در مجلس یازدهم گفت: مجلس و دولت باید هر چه سریع‌تر نظامات جامع را تدوین و اجرایی کنند. این نظامات مینه ساز تحول در فضای کسب و کار جامعه خواهند بود. , عزت‌الله اکبری تالارپشتی منتخب مردم تهران در مجلس یازدهم در گفت‌وگو با خبرنگار پارلمانی خبرگزاری تسنیم با بیان اینکه دولت باید برنامه تامین اجتماعی را ارتقا دهد تا اقشار آسیب‌پذیر از حداقل معیشت و خدمات برخوردار باشند، اظهار داشت: خدمات و فداکاری‌های مسئولان تأمین امنیت کشور در اوج اقتدار و افتخار است که می‌تواند الگو و سرلوحه باشد اما متأسفانه مسئولان تأمین معیشت مردم در حضیض غفلت هستند. اکبری تالارپشتی افزود: امروز که غربی‌ها و آمریکا علیه ملت ایران جنگ اقتصادی تحمیلی به راه انداخته‌اند، با اتکا به توان داخلی و اعتماد به جوانان و ملت خودمان پیروز حتمی این میدان خواهیم بود. رئیس کمیسیون صنایع در مجلس هشتم،‌ با اشاره به مشکلات موجود در عرصه اقتصادی کشور گفت: مجلس و دولت باید هر چه سریع‌تر نظامات جامعی را در حوزه‌های تولید، توزیع،‌بانکی و پولی،‌مالیاتی، تعرفه،‌صادرات و واردات،‌بیمه و تامین‌اجتماعی و حمل و نقل تدوین و اجرایی کنند. وی در این‌باره گفت: اگر این نظامات تعریف، تدوین و اجرایی شود می‌تواند فضای کسب و کار را متحول نماید. دولت باید آن‌چنان برنامه تأمین اجتماعی را ارتقا دهد که اقشار آسیب‌پذیر از حداقل معیشت و خدمات برخوردار باشند. اکبری تالارپشتی اظهار داشت: مسلماً نمایندگان مجلس یازدهم با وحدت و اقتدار ریاست مجلس، هیئت رئیسه‌ و روسای کمیسیون‌ها را در فضای کارآمدی و پاسخ به مطالبات مردم انتخاب خواهند کرد و گرفتار لابی‌های هدایت شده از طرف جریان دولت و تفرقه‌افکنانه برخی جریان‌های غیر همسو نخواهند شد. وی تصریح کرد: مجلس یازدهم قطعا برای تحقق مطالبات بر حق مردم از دعواهای جناحی بی‌حاصل پرهیز خواهد کرد و در فضای کاری صمیمانه در خدمت مردم خواهد بود. اکبری افزود: ما امروز نیازمند یک مدل کارآمد و اقتصادی در ساختار صنعت خودروسازی بدون دخالت دولت هستیم.خودروسازان کشور در یک ساختار معیوب گرفتار هزینه‌هایی هستند که دولت با سیاست‌های غلط و دخالت‌های خود برای آن‌ها ایجاد می‌کند. خودروسازی‌ها همواره حیاط خلوت دولت‌ها برای امتیازدادن‌ها و جابه‌جایی مدیران مورد نظر بوده‌اند، اگر دولت در این زمینه دخالت نکند، همین شبکه منابع انسانی و مدیران موجود می‌توانند تحول اساسی در خودروسازی ایجاد کنند. انتهای پیام/
 بررسی نقش ارتش در عملیات بیت المقدس , سازمان حفظ آثار و نشر ارزشهای دفاع مقدس ارتش در یادداشتی به مناسبت سالروز آزادی خرمشهر به برررسی نقش ارتش در عملیات بیت المقدس پرداخته است. , به گزارش گروه دفاعی خبرگزاری تسنیم سازمان حفظ آثار و نشر ارزشهای دفاع مقدس ارتش در یادداشتی به بررسی نقش ارتش جمهوری اسلامی در عملیات آزادسازی خرمشهر پرداخته است. متن این یادداشت به شرح زیر است: نبردی که تحت عنوان طرح عملیات «کربلا3» طرح‌ریزی و عملیات بیت‌المقدس نام دارد، یکی از طولانی‌ترین نبردها در طول جنگ‌ تحمیلی به شمار می‌آید که با شرکت یگان‌های عمده از ظفرمندان ارتش (نیروی زمینی، پدافند هوایی، نیروی هوایی و نیروی دریایی)، دلاورمردان بسیج و سپاه، سنگر سازان بی‌سنگر جهاد سازندگی و سایر نیروهای مردمی از دهم اردیبهشت ماه تا سوم خرداد ماه 1361 به مدت 25 روز در جنوب غربی اهواز انجام گرفت، یکی از درخشان‌ترین کارنامه‌های عملیاتی نیروهای مسلح جمهوری اسلامی ایران علیه متجاوز به شمار می‌رود که علاوه بر پایان دادن به 19 ماه اشغال نظامی قسمتی از حساس‌ترین نقاط خوزستان، ضربه‌ای قاطع به نیروهای متجاوز عراق و توان و میل جنگجویی او وارد آورد. دست آوردهای نظامی و سیاسی این نبرد بسیار عظیم بود و به حق می‌توان گفت که با پایان گرفتن نبرد بیت‌المقدس، جنگ ایران و عراق وارد مرحله جدیدی شد، مرحله‌ای که عراق در وضعیت انفعالی و نیروهای مسلح ما در موضع قدرت نظامی قرار گرفته و برای وادار ساختن متجاوز به پذیرش تمامی شرایط ایران برای خاتمه جنگ، به نبردهای برون مرزی پرداختند. عراق در پیامد این عملیات، به درستی دریافت که دستیابی به اهداف توسعه ‌طلبانه و تجاوزکارانه‌اش در ایران با توسل به قدرت نظامی، تهاجم و تجاوز مسلحانه، امری ناشدنی بوده و ناگزیر از چشم‌پوشی از آن است و بی‌دلیل نیست که 20 روز پس از پایان عملیات رژیم عراق تحت تأثیر ضربه کمرشکنی که این شکست بر ارتش او وارد آورده بود و بیم از آسیب‌پذیری بیشتر در مقابل تهاجمات گسترده‌تر رزمندگان اسلام، با عنوان کردن حسن نیت و صلح‌ طلبی خود در آستانه تشکیل کنفرانس سران کشورهای غیر متعهد و لزوم آمادگی برای نبرد با رژیم غاصب صهیونیستی به مناسبت اشغال جنوب لبنان، آتش‌بس یک طرفه اعلام کرده و دست به عقب‌نشینی ناقص و حساب شده‌ای از سایر مناطق اشغالی زده و شکست خفت‌بار خود را در این نبرد و به ویژه از دست دادن خرمشهر، یک اقدام تاکتیکی با عقب‌نشینی اختیاری بیان کرد. ویژگی‌های عملیات بیت‌المقدس ویژگی‌های عملیات بیت‌المقدس نسبت به نبردهای پیشین و بعد از آن در طول هشت سال دفاع مقدس را می‌توان در مواردی همچون؛ زمان کوتاه آمادگی، وسعت منطقه عملیات، مداومت عملیات، عملیات تهاجمی گسترده با عبور از رودخانه برای اولین بار، تعداد زیاد اسرای دشمن، وسعت و حجم تلفات و خسارات وارده به دشمن، اهمیت و ارزش مناطق آزاد شده و بالاخره دست‌آوردهای سیاسی، نظامی و روانی آن جستجو کرد. آمادگی برای طراحی عملیات بیت‌المقدس طرح‌ریزی و آمادگی برای نبرد بیت‌المقدس بلافاصله بعد از عملیات فتح‌المبین (2/1/1361) آغاز و با سرعت و بدون وقفه ادامه یافت و یک­ماه پس از خاتمه عملیات فتح‌المبین به مرحله اجرا در آمد و این فاصله زمانی بین دو نبرد بزرگ، ضمن نشان دادن توانمندی ما در سرعت آمادگی برای گشایش جبهه جدید در زمانی کوتاه‌تر از آنچه برآورد می‌شد، به عنوان یک عامل غافلگیرکننده سرنوشت‌ساز به کار برده شد. نیروهای اسلام با طرح‌ریزی و اجرای عملیات تهاجمی با عبور از رودخانه، که یکی از مشکل‌ترین و پیچیده‌ترین عملیات رزمی چه از نظر طرح‌ریزی و چه از نظر اجرا به حساب می‌آمد و نیازمند تدارک تجهیزات ویژه برای عبور از رودخانه و همچنین مستلزم قبول خطرات بسیار بود، کارآمدی خود را نشان دادند و طراحان عملیات و یگان‌های ما برای اولین بار عملیات عبور از رودخانه را در مقیاس وسیع (به استعداد 5 لشکر) عملاً و در شرایط جنگی تجربه می‌کردند. لذا مجموعه ویژگی‌های پیش‌گفته را باید وجوه تمایز این عملیات با سایر نبردهای دفاع مقدس و حتی نبردهای بعدی از نوع آبی خاکی (که با تهیه وسائل و تجهیزات ویژه بسیار و زمان طولانی طرح‌­ریزی صورت گرفت) دانست.   ارزش‌های تاکتیکی و راهبردی عملیات بیت‌المقدس در مورد ارزش و اهمیت اهداف این عملیات از دو منظر، ارزش‌های تاکتیکی و راهبردی قابل تفکیک و تحلیل هستند. هدف راهبردی ایران به طور کلی در دفاع مقدس عبارت بود از دفع تجاوز و نمایش توانمندی‌های نظام نوپای جمهوری اسلامی ایران در دفاع از خود. یکی دیگر از هدف‌های طرح‌ریزی شده در این عملیات که دارای ارزش راهبردی و تاکتیکی توأم محسوب می‌شد وصول نیروهای ما به کرانه شرقی شط‌العرب در منطقه بصره و تهدید این شهر بود. ویژگی دیگر عملیات بیت‌المقدس در مقایسه با سایر عملیات‌ها، تلفات و خسارات وارده به دشمن و به ویژه تعداد اسرای اوست. در این عملیات نزدیک به 19هزار نفر از نیروهای دشمن به اسارت در آمده و برابر برآورد و اطلاعات موجود به احتمال بسیار زیاد آمار کشته شدگان و مجروحین دشمن از مرز 16هزار نفر فراتر رفت. یکی دیگر از ویژگی‌های عملیات بیت‌المقدس، نتایج سیاسی– نظامی آن است. در بیان این نتایج همین قدر کافی است گفته شود که بسیاری را عقیده بر این است که دست‌آوردهای نبرد بیت‌المقدس زمینه مناسب و کافی را به سود ایران برای خاتمه دادن به جنگ فراهم آورده بود.. عملیات بیت‌المقدس با نتایج چشمگیر سیاسی و نظامی خود به ویژه آزادسازی خرمشهر و تهدید شرق بصره، حیثیت و اعتبار نیروهای مسلح جمهوری اسلامی ایران را در جهان افزایش داد و کارشناسان نظامی جهان را وادار ساخت که به توان طرح‌ریزی، اجرا و شایستگی رزمی فرماندهان و رزمندگان ما اذعان کنند. عبور سریع و غافلگیرانه نیروهای ایران از رودخانه کارون و تصرف سرپلی وسیع در منطقه اشغالی دشمن به مساحت بیش از 700 کیلومتر مربع در زمانی کوتاه، به عنوان یکی از برجسته‌ترین عملیات نیروهای ما ثبت گردیده است و بخش‌های حساس و ارزشمندی از خاک میهن، با ایثار و از خودگذشتگی غیرقابل تصور فرزندان غیور و بلندهمت این سرزمین از لوث وجود دشمن پاک شد. طرح‌ریزی عملیات بیت‌المقدس پس از پایان عملیات‌های ثامن‌الائمه(ع)، طریق‌القدس و فتح‌المبین، در هشتم فروردین ماه سال 1361 بنا به دستور فرمانده وقت نیروی زمینی ارتش جمهوری اسلامی سرهنگ علی صیادشیرازی، نشست رسمی و عملی در حضور ایشان و با شرکت جانشین فرمانده نیروی زمینی، افسر اطلاعات و دو نفر از افسران عملیات نیروی زمینی ارتش جمهوری اسلامی برای تعیین خطوط کلی عملیات آفندی آتی (طرح کربلا 3 عملیات بیت‌المقدس) عملاً در دستور کار بررسی و اقدام قرار گرفت. روز نهم فروردین ماه سال 61 با وجود آنکه هنوز هیچ‌گونه طرحی برای عملیات آتی مصوب نشده بود، چون منطقه کلی عملیات تقریباً مشخص بود، قرارگاه عملیاتی کربلا (قرارگاه مشترک عملیاتی نیروی زمینی ارتش جمهوری اسلامی و سپاه پاسداران انقلاب اسلامی) به منظور سرعت در کار بود با صدور یک دستور جزء به جزء ضمن اعلام پایان عملیات کربلا2 (فتح‌المبین) و اینکه به لشکر 77 پیاده خراسان و تیپ 84 خرم‌آباد دستور داده شده بود که پدافند از مناطق آزاد شده در عملیات فتح‌المبین را در خط ارتفاعات «تینه» عهده‌دار شوند، به سایر یگان‌های شرکت‌کننده در فتح‌المبین (لشکر 21 پیاده، لشکر 92 زرهی، تیپ 55  هوابرد، تیپ 58 تکاور ذوالفقار، تیپ 37 زرهی، گروه‌های توپخانه، یگان‌های مهندسی رزمی، مخابرات، هوانیروز، پدافند هوایی و همچنین نیروی هوایی و نیروی دریایی ارتش جمهوری اسلامی ایران و یگان‌های سپاه پاسداران) دستور داد که به مناطق تجمع تعیین شده در جنوب اهواز و شرق کارون نقل مکان کنند. شهید سپهبد علی صیادشیرازی فرمانده وقت نیروی زمینی ارتش در پیامی که برای انتشار دستور عملیاتی این طرح صادر نمود، در بند فرماندهی و کنترل طرح عملیاتی کربلا3 چنین نوشت:    این عملیات از قرارگاه کربلا در جنوب هدایت می‌گردد و با توجه به این‌که: -رهبری این عملیات سرنوشت‌ساز همچنان بر عهده ولی عصر(عج) می‌باشد برای حفظ وحدت فرماندهی مسئولیت فرماندهی و هدایت این عملیات را شخصاً و با توکل به خدا بر عهده می‌گیرم. -چون جنگ و رزم در راه الله است پیروزی آن به نام الله و رزمندگان به ثبت می‌رسد. ان‌شاالله. طراحان عملیات در قرارگاه مشترک ارتش و سپاه (کربلا) که عبارت بودند از افسران اطلاعات و عملیات نیروی زمینی ارتش و سپاه با توجه به وضعیت زمین، نیروهای خودی و وضعیت دشمن، در مورد بهترین راه‌کار به توافق دست یافتند: 1- تک به دشمن با عبور از رودخانه کارون، تأمین سرپل و استقرار نیروی کافی در غرب رودخانه کارون، ادامه عملیات به منظور انهدام دشمن و آزادسازی خرمشهر و مناطق اشغالی غرب کارون. 2-راه‌کار دیگری در مقابل این پیشنهاد قرار داشت که تلاش اصلی را از جبهه کرخه‌کور و نیسان یعنی از شمال به جنوب و در منطقه عمومی جفیر انجام می‌داد و عملیات عبور از رودخانه کارون به عنوان تلاش پشتیبانی یا فرعی عملیات قرار می‌گرفت. موافقین این نظر به مشکلات عظیم عبور از رودخانه و کمبود وسایل و عدم تجربه و آموزش کافی نیروهای خودی در عملیات عبور از رودخانه را علت طرح این پیشنهاد مطرح می‌کردند. 3- علاوه بر دو راه‌کار فوق، راه­کار سومی نیز پیشنهاد شد؛ به این شرح که با توجه به مشکلات عبور از رودخانه کارون (راه‌کار اول) و همچنین محدودیت فضای مانوری در جبهه کرخه‌کور و جنوب‌غربی اهواز به علت آب‌گرفتگی(راه‌کار دوم)، بهتر است تا خشک شدن مناطق آب گرفته و باز شدن معابر فضای مانوری از اجرای هر گونه عملیات در این منطقه اجتناب و تأمل شود و برای اینکه رکودی طولانی در جبهه جنگ به­وجود نیاید به عملیات علیه متجاوز در جبهه شمال‌غرب و یا غرب پرداخته شود. سر انجام پس از بحث‌های فراوان در خصوص انتخاب بهترین راه‌کار، راه‌کار عبور از رودخانه کارون (راه‌کار اول) پیشنهاد و مورد موافقت قرار گرفت. با مشخص شدن خطوط اصلی و اساسی راه‌کار عملیات و اتخاذ تصمیم کلی عملیات، مأموریت قرارگاه مشترک کربلا برای اجرای عملیات در منطقه غرب کارون شکل گرفت. سه قرارگاه مشترک که تابع قرارگاه مرکزی کربلا بود بنام‌های؛ قرارگاه قدس (لشکر16 زرهی و تیپ 58 تکاور ارتش- لشکریک قدس سپاه) قرارگاه فتح (لشکر 92 زرهی اهواز و تیپ 55 هوابرد و تیپ 37 زرهی ارتش شیراز - لشکر 3 فتح سپاه) قرارگاه نصر (لشکر 21 پیاده و تیپ 23 نیروی مخصوص ارتش- لشکر 5 نصر سپاه) شکل گرفت. برای پشتیبانی از عملیات بیت المقدس، نیروی هوایی، دریایی و هوانیروز ارتش، لشکر 77 پیاده، گروه‌های 22 و 33 توپخانه، 411 مهندسی رزمی، گروه401 مخابرات، گردان 414 پل شناور از ارتش و تیپ‌های 30 مستقل زرهی، 17 قم، 35 امام سجاد، 23 المهدی از سپاه پاسداران انقلاب اسلامی و جهادگران جهاد سازندگی از استان‌های مختلف کشور نیز حضوری فعال و مؤثر داشتند. هدف‌های اساسی عملیات بیت‌المقدس اهداف نظامی - ادامه رزم به طور بی‌امان علیه متجاوز با وارد آوردن ضربات پی درپی بر پیکر او تا دفع متجاوز. - کاهش و درهم شکستن هر چه بیشتر توان رزمی ماشین جنگی دشمن و سلب میل جنگجویی متجاوز با انهدام نیروهای او در این منطقه. - آزادسازی سرزمین‌های اشغالی دشمن در غرب کارون و جنوب کرخه‌کور به مساحت تقریبی 6000 کیلومتر مربع. - آزادسازی شهرهای خرمشهر و هویزه، پادگان حمید و رسیدن به خطوط مرزی مشترک در منطقه که به صورت یک آرزو و هدف ملی در آمده بود. - خارج کردن شهرهای اهواز، حمیدیه و سوسنگرد و سایر مناطق خوزستان در این ناحیه از تیررس توپخانه دوربرد عراق. - آزاد شدن جاده مواصلاتی اهواز – خرمشهر از اشغال و خارج شدن جاده اهواز – آبادان از برد توپخانه دشمن. - بدست آوردن فضای کافی در شرق بصره و کشاندن جنگ بداخل خاک عراق و تهدید بصره به منظور بدست آوردن مواضع قدرت برتر سیاسی و نظامی نسبت به دشمن. اهداف سیاسی - برآورد می‌گردید که با تحمیل شکست به عراق در این منطقه و به ویژه آزادسازی خرمشهر، رژیم صدام حسین از نظر سیاسی و نظامی در داخل و خارج عراق بی‌اعتبار و احتمالاً ساقط خواهد شد. - تسلیم شدن احتمالی رژیم عراق به پذیرش شرایط پیشنهادی ایران برای خاتمه دادن به جنگ. اهداف اقتصادی - توقف هزینه‌های جنگ، در صورت تسلیم عراق و خاتمه یافتن درگیری. - آزاد شدن شهرها و روستاهای اشغالی که با اسکان دادن مجدد پناهندگان و آوارگان این محل‌ها، از فشار مشکلات اقتصادی جنگ‌زدگان بر دولت کاسته می‌شد. - امکان ایجاد دوباره فعالیت‌های کشاورزی و صنعتی. اهداف تبلیغاتی و روانی - نشان دادن توانمندی نیروهای مسلح جمهوری اسلامی ایران در سرکوب متجاوز. - ارائه قاطعیت انقلاب اسلامی در کسب خواسته‌های خود. - افزایش روحیه جنگجویی در نیروهای خودی و جلب و جذب کمک‌های مردمی با ارائه کارنامه عملیاتی پیروزمندانه و امیدواری به کسب پیروزی‌های بیشتر و بزرگتر در نبردهای بعد. - تبلیغ زوال و ضعف قدرت سیاسی، نظامی رژیم عراق و بی‌اعتبار ساختن آن در مقابل مردم عراق و حامیان این کشور در منطقه و در جهان. - ایجاد تزلزل در روحیه ارتش عراق با تبلیغ نقاط ضعف سیستم فرماندهی ارتش عراق. اجرا و هدایت نبرد بیت‌المقدس تقریباً در پایان هفته اول اردیبهشت ماه 1361، رزمندگان به یک آمادگی نسبی برای آغاز عملیات رسیده بودند از طرف دیگر تشدید و تزاید فعالیت‌های دشمن در منطقه بویژه اقدامات مربوط به شناسایی و تقویت نیرو و بیم از آنکه متجاوز از فرصت استفاده کرده و اقدام به اعزام نیرو به کرانه غربی کارون نماید و به این ترتیب عبور نیروهای ما را از رودخانه با اشکال مواجه سازد از جمله عواملی بود که اجرای هر چه زودتر عملیات را ایجاب می‌کرد. بدون تردید روز جمعه دهم اردیبهشت ماه سال 61 به عنوان روز آغاز عملیات و ساعت شروع عملیات (30 دقیقه پس از نیمه شب) تعیین شد و به قرارگاه‌های سه گانه (قدس، فتح و نصر) در بعد از ظهر روز نهم اردیبهشت ماه سال 61 ابلاغ شد. سرانجام قرارگاه سرفرماندهی کربلا در ساعت 30 دقیقه بامداد روز جمعه مورخه 10/2/1361 با صدور رمز(بسم الله الرحمن الرحیم، بسم الله القاسم الجبارین، یا علی ابن ابیطالب(ع) ) به قرارگاه‌های قدس، نصر و فتح دستور اجرای نبرد بزرگ بیت‌المقدس را جهت آغاز یورش به دشمن اعلام کرد. پس از ابلاغ فرمان حمله، چراغ‌های سالن عملیات قرارگاه کربلا خاموش شد و مراسم دعای کمیل برپا شد. در میان هم‌همه ذکر و دعا و گریه حاضران، از دستگاه‌های بی‌سیم گاهی صدای یگان‌ها شنیده می‌شد که یکدیگر را صدا می‌زدند. در این زمان قرارگاه قدس عملیات خود را با پیشروی توأم با غافلگیری در سکوت و تاریکی شب به سمت مواضع دشمن آغاز کرد ولی همان‌گونه که انتظار می‌رفت اندک زمانی نگذشته بود که دشمن تک قرارگاه قدس را کشف و بلافاصله غریو گوش‌خراش آتشبازی توپخانه و طنین رعدآسای انفجارت پی­در­پی گلوله‌ها سکوت شب را در سراسر جبهه کرخه در هم شکست و جنگجویان قرارگاه‌های قدس، نصر و فتح در پیکاری سخت و خونین به مدت 25 روز با دشمن درگیر شدند. دشمن در مقابل تک غافلگیرکننده نیروهای خودی در منطقه خرمشهر و پل نو مجبور به ترک خاکریزهای دفاعی خود یکی پس از دیگر شده و ساعت چهار و سی دقیقه بامداد 2/3/61 جاده آسفالته شلمچه– خرمشهر (جاده پل نو) در محدوده منطقه قرارگاه نصر 3، فجر 3 و فتح آزاد شد و نیروهای دشمن تحت فشار شدید یگان‌های خودی به پشت نهر عرایض و نهر خین عقب رانده شدند. با تصرف جاده مرزی پاسگاه خین و پاسگاه مرزی حدود، ارتباط زمینی دشمن با خرمشهر قطع شد و شهر عملاً به محاصره در آمد. ساعت 2 بعد از ظهر2/3/1361 قرارگاه‌های فجر 3 و فتح به رودخانه اروند رسیده و در حاشیه شمالی آن گسترش یافتند و به این ترتیب نیروهای این قرارگاه مأموریت واگذاری را با موفقیت کامل انجام دادند. در برابر تک سریع و غافلگیرکننده نیروهای اسلام، دشمن دچار وحشت و سرگردانی شدید شد و نتوانست عکس‌العمل مناسبی نشان دهد. ارتباط یگان‌های دشمن با یکدیگر قطع شد و فرار افسران، درجه‌داران و سربازان از منطقه خرمشهر گویای از هم پاشیدگی سازمان یگان‌های دشمن در خرمشهر بود. نتیجه عملیات در روز 2/3/61 بسیار درخشان بود و می‌توان گفت که قرارگاه کربلا به هدف خود که احاطه کامل خرمشهر بود رسیده و این شهر بدون تردید در آستانه سقوط قرار گرفته است. برابر پیام‌های استراق سمع شده از دشمن، اندکی پس از آغاز این عملیات، فرماندهان اغلب یگان‌های دشمن در پیام‌های خود درخواست عقب‌نشینی کردند. پرسنل یگان‌های درگیر اکثراً مبادرت به فرار نموده یا با تسلیم خود به رزمندگان اسلام تن به اسارت دادند. آغوش باز و سراسر غرور و افتخار خرمشهر به سوی رزمندگان اسلام ساعت 11 صبح روز 3/3/61 در حالی که درگیری شدیدی بین نیروهای قرارگاه نصر و دشمن در شمال نهر خین جریان داشت یگان‌های قرارگاه فتح از سمت غرب و خیابان کشتارگاه به سهولت وارد خرمشهر شدند. مقاومت دشمن بسیار ضعیف و تقریباً هیچ بود. در ناحیه گمرک خرمشهر در کنار اروند مقاومت اندکی وجود داشت که به سرعت منهدم گردید. ساعت 12 همین روز نیروهای ایران از سه طرف شمال، شرق و غرب وارد شهر شدند. دشمن که 24 ساعت در محاصره کامل قرار داشت، راهی جز تسلیم یا اسارت نداشت و گروه گروه به اسارت تن در می‌دادند. نیروهای موجود در شهر به طور کلی عناصری از 14 تیپ و تعدادی گردان مستقل و نیروهای جیش‌الشعبی بودند. ساعت 14 خرمشهر به طور کامل تصرف و پرچم جمهوری اسلامی ایران بر فراز مسجد جامع و پل تخریب شده خرمشهر به اهتزاز درآمد و این شهر که ساعت چهار بعد از ظهر روز 4 آبان­ماه سال 1359 به اشغال دشمن درآمده بود، سرانجام ساعت 14:20 سوم خرداد ماه سال1361 پس از نوزده ماه اسارت به دست فرزندان غیور این مرز و بوم که برای رهایی این شهر از چنگال متجاوز سر از پا نمی‌شناختند و خون پاکشان را بی‌دریع نثار کرده بودند، آزاد شد. خبر فتح خرمشهر به سرعت در همه جا پیچید و موج عظیمی از هیجان و خوشحالی سراسر کشور را فرا گرفت. مردم در خیابان‌ها با روشن کردن چراغ‌ها و به صدا در آوردن بوق اتومبیل‌های خود به انتشار این خبر پرداخته و به جشن و پایکوبی پرداختند و غرور این ملت بزرگ که با تجاوز بعثیون عراق و اشغال خرمشهر، جریحه‌دار شده بود با همت و غیرت فرزندان فداکار این کشور اعم از ارتشی، سپاهی، بسیجی و جهادگر التیام یافته و شعار«ما برمیگردیم» واقعیت یافت و خرمشهر که در دوران اشغال خونین‌شهر نام گرفته بود با خون جوانان وطن از آن لاله برآمد و دوباره خرمشهر نامیده شد. در موفقیت عملیات بیت‌المقدس نیروی هوایی و هوانیروز و نیروی دریایی نقش مؤثری را ایفا نمودند. نیروی هوایی931 سورتی پرواز مراقبت مسلحانه، 130 سورتی پرواز بمباران هوایی، 22 سورتی پرواز عکس برداری هوایی، 2494سورتی پرواز ترابری هوایی (سوخت رسانی در هوا، حمل مجروح، انتقال نیرو و...) انجام و حدود شش هزار بسیجی از مشهد مقدس به منطقه عملیات حمل گردید. پدافند هوایی با تامین فضای امن منطقه عملیات، حدود 53 فروند هواپیمای دشمن را ساقط نمود. هوانیروز که یکی از یگانهای پشتیبانی‌کننده و مؤثر در تمامی عملیات‌های دوران دفاع مقدس بود در عملیات بیت‌المقدس نیز با 95 فروند بالگرد با 5180 ساعت پرواز در قالب 3670  سورتی ضمن انهدام اداوات زرهی و سنگرهای دشمن، 7820 مجروح را تخلیه و 3561 رزمنده  را ترابری نمود. مأموریت کلی پدافند از جزیره آبادان به پایگاه دریایی خرمشهر واگذار شده بود و یک گردان شناور هجومی از یگان­های تکاور با300 فروند قایق و تجهیزات کامل، یک گروه 45 نفره غواص با وسائل وتجهیزات کامل، تعداد 50 نفرملوان و160 نفر قایقران در عملیات بیت المقدس شرکت داشتند. نتایج عملیات - آزادسازی بیش از 5400 کیلومتر مربع از خاک مقدس میهن اسلامی و آزادسازی خرمشهر پس از 19 ماه اشغال. - تصرف پادگان حمید، محور اهواز و خرمشهر و همچنین آزادسازی شهر هویزه و تأمین خطوط مرزی شلمچه تا شمال طلائیه. - انهدام کامل 2 لشگر دشمن و آسیب جدی 6 لشگر دشمن بین بیست تا شصت درصد. - کشته و مجروح شدن 16000 نفر و به اسارت درآمدن 19000 نفر از دشمن. - انهدام 550 دستگاه تانک و نفربر، 50 دستگاه خودرو، ده­ها عراده توپ و مقادیر زیادی از انواع جنگ‌افزار و مهمات به همراه سرنگونی 53 هواپیما و 3 بالگرد. رهبر کبیر و معمار انقلاب اسلامی حضرت امام(ره) در خصوص حماسه آزادسازی خرمشهر فرمودند:«خرمشهر را خدا آزاد کرد» و« فتح خرمشهر، فتح خاک نیست بلکه به حقیقت فتح ارزش­های اسلامی می‌باشد».   در پایان یاد و خاطره شهدای هشت سال دفاع مقدس و به ویژه شهدای عملیات بیت‌المقدس را گرامی می‌داریم. روحشان شاد و راهشان پررهرو و مستدام باد. انتهای پیام/
 علل شیوع کرونا در جنوب کشور/هموطنان این ویروس را جدی بگیرند , نماینده مردم ایذه در مجلس علل شیوع کرونا در استان های جنوبی کشور را تشریح کرد. , هدایت الله خادمی نماینده مردم ایذه و باغملک در مجلس شورای اسلامی در گفت وگو با خبرنگار پارلمانی خبرگزاری تسنیم، با اشاره به وضعیت استان خوزستان و برخی از استانهای جنوبی در زمینه شیوع ویروس کرونا، اظهار داشت: در حال حاضر مردم خوزستان و برخی دیگر از استانهای جنوبی با مشکلات متعددی که ناشی از شیوع ویروس کرونا است مواجه هستند و برای حل این مشکل هم باید خود مردم همکاری کنند و هم ستاد مقابله با کرونا و مسئولان اجرایی اقدامات اساسی انجام دهند. وی با بیان اینکه متاسفانه بعضا در مواردی برخی از مردم در خوزستان موارد بهداشتی و پروتکل های ستاد مقابله با ویروس کرونا را چندان جدی نمی گیرند، افزود: همین مسئله باعث شیوع هر چه بیشتر این ویروس و بالا رفتن تعداد مبتلایان به کرونا در میان هموطنانمان در استانهای جنوبی شده است. نماینده مردم ایذه و باغملک در مجلس با بیان اینکه متاسفانه برخی از اهالی استان های جنوبی کشور ابتلای خود به ویروس کرونا را پنهان می کنند، گفت: در برخی از موارد اشخاص پس از اعلام مثبت شدن آزمایش کرونا، از بستری شدن در بیمارستان سر باز زده و به فعالیتهای عادی و روزمره خود ادامه می دهند که همین مسائل باعث شیوع هر چه بیشتر این ویروس می شود. به گفته خادمی شرکت چند هزار نفری بدون رعایت فاصله گذاری اجتماعی در مراسم خاکسپاری یکی دیگر از عوامل شیوع ویروس کرونا است که لازم است هموطنان در شرایط فعلی در این استان ها برای حفظ سلامتی و جان خود، خانواده، بستگان و همچنین همشهریهای خود از شرکت در چنین مراسمی خودداری کنند. وی با تاکید بر اینکه برای گرفتن تست کرونا از مردم باید به آنها التماس کرد، بیان داشت: تاکید بر رعایت اصول بهداشتی، فاصلهگذاری اجتماعی و همچنین پروتکلهای وزارت بهداشت برای حفظ سلامتی و جان خود همشهریان و هموطنان است تا تعداد مبتلایان و جانباختگان ناشی از کرونا کاهش یابد. نماینده ایذه و باغملک در مجلس تصریح کرد: اگر وضع به همین منوال ادامه یابد کنترل و مقابله با ویروس کرونا در این استانها دشوار خواهد شد لذا از همشهریان تقاضا دارم تا فاصلهگذاری اجتماعی و مسائل بهداشتی را رعایت کنند و مسئولان ذیربط نیز با انجام اقدامات اصولی و بازدارنده جلوی شیوع هر چه بیشتر ویروس را در استان های جنوبی بگیرند؛ در غیر این صورت روز به روز شاهد شیوع هر چه بیشتر کرونا در این استان ها خواهیم بود. انتهای پیام/
 قانون هیئت نظارت بر رفتار نمایندگان باید اصلاح شود/ابلاغ قوه قضائیه به این هیئت , سخنگوی هیئت نظارت بر رفتار نمایندگان نقاط ضعف قانون این هیئت را تشریح کرد. , محمدجواد جمالی نوبندگانی سخنگوی هیئت نظارت بر رفتار نمایندگان در مجلس دهم  در گفت وگو با خبرنگار پارلمانی خبرگزاری تسنیم، در تشریح قانون این هیئت، اظهار داشت: قانون هیئت نظارت بر رفتار نمایندگان مصوب سال آخر مجلس هشتم است و عملا قبل از مجلس نهم چنین هیئتی وجود نداشت، در مجلس نهم هم سمتی به عنوان سخنگوی هیئت نظارت که گزارش عملکرد این هیئت را به صورت هفتگی و ماهانه به خبرگزاری ها ارائه دهد وجود نداشت و عملا خبر و گزارشی از این هیئت درز نمی کرد. وی در همین راستا افزود: در مجلس دهم سخنگوی هیئت نظارت فعال شد و پروندههای ارجاعی و نتیجه بررسی پروندهها و رای اعضای هیئت به آنها، در اختیار رسانه ها قرار داده شد. سخنگوی هیئت نظارت بر رفتار نمایندگان با بیان اینکه قانونی که برای هیئت نظارت تصویب شده تفسیرهای متفاوتی دارد، گفت: مجلس معتقد است که نماینده در حوزه اظهارنظر آزاد است و یک نماینده نباید به خاطر اظهارنظرش محاکمه شود، اما نظر قوه قضائیه این است که اگر نمایندهای در اظهار نظرش تهمت و یا افترایی به شخصی زد اظهار نظرش خارج از مصادیق بوده و در حوزه وظایف نمایندگی نیست و نهاد قضایی میتواند به آن رسیدگی کند. جمالی در همین راستا ادامه داد: برخی از وکلای ملت طبق آیین نامه داخلی پارلمان اصرار داشتند که اگر شخصی توسط نمایندهای مورد تهمت و یا توهین قرار گرفت شخص می تواند با نوشتن نامه و یا حضور در مجلس از خود اعاده حیثیت کند. این اختلاف نظرات تاکنون هم وجود دارد. وی بیان داشت: البته با مسئولیت گرفتن آیت الله رئیسی در قوه قضائیه ابلاغی به هیئت نظارت شد مبنی بر اینکه علیرغم اختلاف دیدگاهها و برداشتهای متفاوت از قانون مذکور، نظر هیئت نظارت بر رفتار نمایندگان برای قوه قضائیه محترم است و سعی ما بر این است که نظر هیئت را اخذ و مورد توجه قرار دهیم. سخنگوی هیئت نظارت بر رفتار نمایندگان اظهار داشت: معتقدم که نواقصی در قانون هیئت نظارت بر رفتار نمایندگان و هم آییننامه داخلی پارلمان و همچنین در قانون اساسی وجود دارد، چرا که در حال حاضر در هیچ یک از قوانین اساسی یا قوانین مدنیمان نداریم که اگر نماینده ای در دوره نمایندگی، جرمی مرتکب شود و وجدان عمومی جامعه هم دیگر وی را به عنوان نماینده نپذیرد؛ ماده قانونی برای تعلیق یا اخراج نماینده خاطی از مجلس وجود ندارد. به گفته جمالی این یکی از ایراداتی است که وجود دارد و لازم است در هر جایی که صلاح است مانند قوانین داخلی قوه مقننه به آن توجه شود. البته همیشه این نگرانی هم از طرف مجلس وجود داشته که اگر راهی باز شود که بخواهند نمایندهای را از دور خارج کنند و یا از مجلس تعلیق و اخراج کنند، برخی از سلیقه ها حاکم شود و استقلال و جایگاه مجلس زیر سوال برود. به همین دلیل چنین قانونی در مجلس تصویب نشده و نمایندگان به این گونه قوانین رأی نمیدهند. وی تصریح کرد: هر چند قانون هیئت نظارت بر رفتار نمایندگان خوب است اما کافی نیست. هیئت نظارت بررفتار نمایندگان نمیتواند خارج از مصوبه مجلس هشتم برای برخورد با نمایندگان خاطی، عمل دیگری انجام دهد در این قانون برای هیئت نظارت تذکر شفاهی، تذکر کتبی درج در پرونده و یا اعلام در جلسه علنی و غیر علنی پیشبینی شده و اگر مسائل اقتصادی مشکوک هم بود به شورای نگهبان ارسال شود؛ بنابراین ابزاری بیش از این موارد در اختیار هیئت نظارت نیست. سخنگوی هیئت نظارت بر رفتار نمایندگان تاکید کرد: بهتر است مجلس یازدهم با همکاری شورای نگهبان قانون این هیئت را بررسی دوباره کند که هم استقلال نمایندگان و هم جایگاه و شأن مجلس به عنوان در رأس امور بودن حفظ شود و از طرف دیگر هم اگر یک نماینده اقدامی انجام داد که واقعا قابل تحمل نبود، هیئت نظارت اختیارات بیشتری مانند تعلیق یک نماینده و یا به دادگاه معرفی کردن داشته باشد. جمالی یادآور شد: با قانون فعلی اگر هیئت نظارت تخلفی از یک نماینده مشاهده کند، نمی تواند ورود کند به عبارتی تا از نمایندهای شکایتی به هیئت نظارت نرسد این هیئت نمیتواند ورود کند؛ حقوقدانان هیئت عنوان میکردند باید شکایتی وجود داشته باشد تا شما بتوانید رسیدگی کنید. سخنگوی هیئت نظارت بر رفتار نمایندگان  در پایان،  گفت: امیدوارم نمایندگان مجلس یازدهم با مطالعه قانون هیئت نظارت بر رفتار نمایندگان و با مشاوره کمیسیون قضایی و حقوقی و قضایی، کمیسیون آییننامه داخلی مجلس و همکاری قوه قضائیه، شورای نگهبان و همچنین با در نظر گرفتن جایگاه مجلس و شأن وکلای ملت و از طرف دیگر برخورد مناسب با نماینده خاطی بتوانند قانون خوبی که در برگیرنده همه ابعاد قضیه باشد، این قانون را اصلاح کنند. انتهای پیام/
 ساختار اقتصادی کشور نیاز به تغییرات دارد/مجلس یازدهم برای معیشت مردم برنامه داشته باشد , نماینده ماهشهر در مجلس با بیان اینکه ساختار اقتصادی کشور نیاز به تغییرات دارد، گفت: مجلس یازدهم برای معیشت مردم برنامه داشته باشد. , علی گلمرادی نماینده بندر ماهشهر در مجلس شورای اسلامی در گفت وگو با  خبرنگار پارلمانی خبرگزاری تسنیم با بیان اینکه ساختار اقتصادی کشور دچار اشکالاتی است که باید تغییراتی در آن ایجاد شود، گفت: بارها در مجلس دهم درباره مشکلات معیشتی مردم و بیکاری جوانان تذکر داده ام، زیرا مشکل اصلی امروز کشور  همین مسائل است. وی با بیان اینکه برای رشد و شکوفایی کشور باید به سمت اصلاح ساختارهای اقتصادی کشور به ویژه اصلاح نظام بانکی و پولی حرکت کنیم، افزود: اگر برخی مولفه مورد توجه مسئولان قرار گیرد، در آینده نزدیک شاهد شکوفایی اقتصادی خواهیم بود. به عنوان مثال سازمان مدیریت و برنامه ریزی کشور از نظر ساختاری مشکل دارد و جهتگیری آن به سمت نابودی بخش های تولیدی است. عضو کمیسیون انرژی مجلس دهم با تاکید براینکه کشوری که می تواند ماهواره به فضا پرتاب کند، بدون شک قادر خواهد بود در رفع موانع اقتصادی و ارتقای مولفه های مالی موفق باشد، اظهار داشت: اگر اراده ای وجود داشته باشد، خواهیم توانست با تکیه بر توانمندی داخلی به موفقیت دست یابیم. نماینده ماهشهر در مجلس با بیان اینکه نمایندگان در مجلس یازدهم تمام تلاش خود را علیرغم مشکلات موجود داشتند که اصلاح ساختاری در اقتصاد کشور ایجاد شود و مسیر کشور رو به پیشرفت باشد، گفت: مجلس یازدهم باید برخی از طرح های که در مجلس دهم در این زمینه آماده شده بود را در دستور کار خود قرار دهد و اگر لازم شد طرح های نیز در این راستا از سوی نمایندگان این مجلس ارائه شود.
 رضایی: اسرائیل روز به روز کوچک‌تر شده و در آینده هم ضعیف تر می‌شود , دبیر مجمع تشخیص مصلحت نظام گفت: شکست و محو اسرائیل، آنچنان حادثه بزرگ تاریخی در تمام عالم است که ما به خاطر آن پیروزی عظیم، بایستی این طولانی شدن مبارزه را به جان بخریم. , به گزارش گروه سیاسی خبرگزاری تسنیم، محسن رضایی دبیر مجمع تشخیص مصلحت نظام در گفتگویی با رادیو النور، سالگرد آزادسازی جنوب لبنان را به همه نیروهای مقاومت، به دولت مردان لبنان و سیاسیون آزادیخواه لبنان، خواهران و برادران لبنانی تبریک گفت. مشروح این گفتگو به این شرح است: اذاعه النور: بیست سال از آزادسازی جنوب لبنان می گذرد، چه پیامی به این مناسبت به رزمندگان مقاومت اسلامی دارید؟ محسن رضایی گفت: من این روز تاریخ‌ساز ملت بزرگ لبنان را به همه رزمندگان و آزادیخواهان جهان اسلام و بویژه مردان و زنان مسلمان و غیرتمند لبنان تبریک عرض می‌کنم. این روز در حقیقت در جهان عرب و در جهان اسلام، تاریخ ساز بود. زیرا لبنان اولین کشوری شد که توانست با بازو و اراده ی خودش، اسرائیل را شکست بدهد و به عنوان اولین کشور عربی موفق و پیروز در مقابل اسرائیل خودش را در تاریخ ثبت کرد. وی افزود: این که لبنان در میان کشورهای دیگری مثل مصر و دیگر کشورهای بزرگ منطقه، توانست به عنوان اولین کشور عربی، رژیم صهیونیستی را شکست بدهد، این یک نقطه مهم در تاریخ ملت های اسلامی و مخصوصا خود ملت لبنان بود. در حقیقت بر این روز می توان نام روز بازگشت به خود و روز اعتماد به نفس، روز قیام ملی را نهاد و این روز را به همه نیروهای مقاومت، به دولت مردان لبنان و سیاسیون آزادیخواه لبنان، خواهران و برادرانمان و به برادر عزبرم سید حسن نصرالله تبریک می‌گویم. اذاعه النور: شما چه پیامی برای نیروهای مقاومت در سرزمین های اشغالی دارید؟ دبیر مجمع تشخیص مصلحت نظام گفت: پیام من به عنوان یک برادر و همرزم نیروهای مقاومت، چه در سرزمین فلسطین و چه در سرزمین های لبنان، عراق و سوریه این است که اسرائیل روز به روز کوچک‌تر شده و در آینده هم ضعیف تر می‌شود. وی افزود: طولانی شدن پیروزی نهایی و محو کامل اسراییل نباید موجب، ضعف در مقاومت ملت اسلام و یا سستی در کار بشود و پیروزی بزرگی در انتظار همه نیروهای مقاومت است. رضایی گفت: شکست و محو اسرائیل، آنچنان حادثه بزرگ تاریخی در تمام عالم است که ما به خاطر آن پیروزی عظیم، بایستی این طولانی شدن مبارزه را به جان بخریم. صبر و تحملمان را داشته باشیم و به مبارزاتمان شدت ببخشیم.درمیان ملت های عربی واسلامی تبلیغ می کنند که اسراییل محو نمی شود ومقاومت فایده ندارد. ما می گوییم اسراییل درحال آب شدن وفرو ریختن است ومحو آن یک رویداد بزرگ بین المللی است که اتفاق خواهد افتاد. عضو هیات علمی دانشگاه جامع امام حسین (ع) در پاسخ به سوالی در مورد تلاش های برخی کشورهای منطقه برای عادی سازی روابط با رژیم صهیونیستی گفت: به عقیده من این تلاش‌ها، اولا تلاش‌های ناموفقی خواهد بود و ثانیا خطری برای فلسطین ندارد. بالعکس است ، این تلاش های مذبوحانه کمک به ملت فلسطین است چون برخی از این کشورها، در پشت صحنه در حال همکاری با اسرائیل هستند. این که دستشان رو شود، خوب است تا ملت های جهان اسلام متوجه شوند چه دولت‌هایی که تا دیروز از پشت خنجر می زدند، حالا آمده اند و وقیحانه می‌خواهند آن همکاری‌ها که با رژیم غاصب اسرائیل داشته اند را نمایان کنند. لذا من فکر می‌کنم دوستان و دشمنان فلسطین با این اقدامات، مرزبندی مشخص تری پیدا می‌کنند. جبهه ها شفاف‌تر می شود و مبارزه هم جدی تر می شود و پیروزی هم یک پیروزی واقعی خواهد بود. انتهای پیام/
 خبر خوش برای جاماندگان سهام عدالت/۲ راهکار مجلس برای حل مشکل , عضو کمیسیون اقتصادی مجلس از دو راه کار مجلس برای تعیین تکلیف جاماندگان سهام عدالت خبر داد. , محمدرضا پورابراهیمی عضو کمیسیون اقتصادی مجلس شورای اسلامی در گفت وگو با خبرنگار پارلمانی خبرگزاری تسنیم، با اشاره به ماموریت علی لاریجانی رئیس پارلمان به وی برای تعیین تکلیف جاماندگان سهام عدالت، گفت: در حال بررسی این موضوع هستیم و پیشنویسی نیز در این زمینه تدوین شده است تا بتوانیم در چارچوب اختیارات فعلی دولت برای اعطای سهام عدالت به جاماندگان ، واجدین شرایط و همچنین اشخاصی که مالکیت سهام عدالت به آنها منتقل نشده، اقداماتی را انجام دهیم. وی افزود: در پیشنویس تدوین شده آمده که این اقدام از محل 50 درصد سهام که در بخش مالکیتی دولت است و هنوز واگذار نشده تامین خواهد شد تا جاماندگان و مواردی که ذکر شد نیز صاحب سهام عدالت شوند؛ البته این کار با سازوکار و با روشی که متناسب با شرایط کنونی باشد، انجام خواهد شد. عضو کمیسیون اقتصادی مجلس بیان داشت: به عبارتی میخواهیم با دولت توافق کنیم تا از موجودی خودش استفاده و در قالب مکانیزمی که در اختیار دارد، این مشکل را حل کند و در تلاش هستیم تا با یافتن راهکاری از طریق همین روش این مسئله را حل کنیم. پورابراهیمی ادامه داد: اگر این کار انجام نشود و دولت و اختیارات کنونی اش اجازه ندهد تا این کار را انجام دهیم طبیعتا نیاز به قانون داریم که قانون دولت را مکلف کند این اقدام را انجام دهد و همزمان هم پیشنویس متنی تدوین شده که با آغاز مجلس یازدهم در قالب یک طرح دو فوریتی در دستور کار قرار میگیرد تا در یک بازده زمانی چند ماهه جاماندگان سهام عدالت را تعیین تکلیف کنیم. وی بیان داشت: به عبارتی از این طریق، تکلیف قانونی را بر دولت وارد میکنیم که دولت طبق مر قانون که بعدا تصویب می شود، مشکل جاماندگان سهام عدالت را حل کند. نماینده کرمان در مجلس تصریح کرد: هم پیش نویس متن توافق با دولت و هم متن طرح 2 فوریتی مجلس تدوین و آماده است و در صدد هستیم تا هر چه زودتر جاماندگان سهام عدالت تعیین تکلیف  شوند. انتهای پیام/
 نامه‌ جمعی از خانواده شهدای انقلاب اسلامی و دفاع مقدس به منتخبان مجلس یازدهم/ شاخص‌ها و معیارهای انتخاب رئیس مجلس , جمعی از خانواده شهدای انقلاب اسلامی و دفاع مقدس در نامه‌ای به منتخبان مجلس یازدهم، برخی از شاخص‌ها و معیارهای مورد نظر خود را که در انتخاب رئیس مجلس از اولویت و اهمیت مضاعفی برخوردار است را اعلام کردند. , به گزارش خبرگزاری تسنیم، جمعی از خانواده شهدای انقلاب اسلامی و دفاع مقدس در نامه‌ای به منتخبان مجلس شورای اسلامی،  برخی از شاخص‌ها و معیارهای مورد نظر خود را که در انتخاب رئیس مجلس از اولویت و اهمیت مضاعفی برخوردار است را اعلام کردند. متن نامه به این شرح است؛ باسم رب الشهداء و الصدیقین منتخبان گرامی ملت در یازدهمین دوره مجلس شورای اسلامی  سلام علیکم و رحمه الله تشکیل یازدهمین دوره مجلس شورای اسلامی در روزهایی که دشمن برای پایان مردم سالاری دینی در کشورمان لحظه شماری می‌کند، نشان از اعتماد و امید مردم به انقلاب اسلامی بوده و از برکت خون هزاران هزار شهیدی است که این شجره طیبه را آبیاری کرده اند.  آنچه در صدر انتظارات آحاد جامعه و خصوصا جریان انقلابی و از جمله خانواده های شهدای گرانقدر انقلاب اسلامی قرار دارد، شکل گیری مجلسی برای خدمت به مردم، اثبات کارآمدی و پیگیری آرمان های بلند انقلاب اسلامی است. مجلسی که بدور از آسیب ها و زدو بندها، به راس امور بازگردد، شان وکالت مردم را به خوشایند این و آن نفروشد و امیدهایی که برای حل مشکلات و مسائل کشور به خانه ملت بسته شده را محقق نماید. گرامیان راه یافته به خانه ملت! خانواده شهدای معظم، همواره پشتیبان انقلاب اسلامی و در صف اول مطالبه گری قرار داشته اند. ما با هیچ کس عهد اخوت نبسته ایم و تنها بار مسئولیت ما پیمان با قاب عکس هایی است که در خانه داریم. احساس می‌کنیم مانند شهیدمان، وظیفه داریم تا پای جان در کنار مردم و برای مردم بایستیم و مبارزه کنیم. حال که موقعیتی پیش آمده تا ضمام قانونگذاری به دستان نسل جوان و انقلابی باشد، اولین انتخاب شما، پیامی روشن است برای مردمی که با تردید به آینده نگاه می‌کنند و سکینه‌ای است بر دل آنان که چشم امید به روزهای پیش رو دارند. هیات رئیسه مجلس اگر باز هم تحت تاثیر لابی‌های سیاسی و به دور از عملگرایی، کارنامه و تخصص صورت پذیرد پیش از هرچیز مردم را به یاد چرخه‌ای باطل می‌اندازد که جوانان و انقلابیون را نیز در خود هضم کرده و تصور می‌کنند که صندلی مجلس تحت اختیار هرکس که باشد رویه همان است و روش همان روش! اجازه ندهید شاخه امید بخشکد که این بدترین جفا به خون شهیدان است. از همین رو جمعی از خانواده شهدای انقلاب اسلامی و دفاع مقدس برخی از شاخص ها و معیارهای مورد نظر خود را که در انتخاب رئیس مجلس از اولویت و اهمیت مضاعفی برخوردار است ارائه می کنیم:   1. باور عمیق به اسلام و انقلاب اسلامی برای التزام به حق و عدالت در بزنگاه‌های سیاسی 2. ‏دارای دغدغه اقتصادی به دور از سیاست ورزی برای حل مشکل طبقات پایین دست اقتصادی از جمله اشتغال و ازدواج 3. معتقد و  برخاسته از فرهنگ دفاع مقدس و روحیه مجاهدت جهت حل مشکلات بزرگ، با توکل به خدا و مشارکت و اعتماد به مردم 4. وجود کارنامه‌ای درخشان و روشن برای ایجاد امید به افق‌های پیش رو 5. جدی و مصمم در پیگیری مطالبات مردم و مصوبات نمایندگان مجلس در سطح ملی و بین المللی 6. دارای تدبیر و استقلال لازم جهت هدایت قانونی دولت از یک سو و جلوگیری از تنش و درگیری با دولت از سوی دیگر 7. دارای اعتماد عملی به جوانان برای واگذاری امور اساسی بر مبنای اعتماد و نظارت 8. تصویب و پیگیری سریع قوانین تسهیلگر برای ایجاد امید و خروج از چالش اقتصادی 9. ‏آشنا به فرهنگ ایثار و شهادت برای مقابله با سختی ها و از خودگذشتگی در ناملایمات پیش رو 10. دارای وجهه ملی چرا که رئیس مجلس بعنوان یکی از سران قوا در تصمیمات کلیدی و تعیین کننده حضور دارد و باید بتواند نمایندگان ملت را نمایندگی کند 11. تحول گرا و امیدآفرین که ضرورت شرایط اجتماعی کشور است 12. ‏برخاسته از قشر مستضعف و رنج کشیده مردمی با حفظ اصالت مردم داری و توجه  به خانواده شهدای انقلاب و مدافعان حرم فرصتی که در سال های پیش رو برای یکایک شما فراهم شده بسیار کوتاه است و به چشم بر هم زدنی خواهد گذشت. به همین دلیل است که نگران ثانیه ها برای اصلاح و پیگیری مطالبات فراموش شده رهبری و مردم همیشه در صحنه هستیم. امید که وقتی بار مسئولیت بر زمین می‌گذارید نزد امام و شهدا روسفید باشید. وَالسَّلَامُ عَلَى مَنِ اتَّبَعَ الْهُدَى کمال رجایی فرزند شهید رجایی رئیس جمهور رحیم احمدی روشن پدر شهید احمدی روشن محمود اندرزگو فرزند شهید علی اندرزگو از مبارزان انقلاب زهرا کاوه فرزند سرلشگر شهید محمود کاوه فرمانده لشگر ویژه شهدا محدثه نجفی رستگار فرزند سرلشگر شهید کاظم نجفی رستگار فرمانده لشگر سیدالشهداء سلیمه رودکی فرزند شهید عبدالله رودکی سید مهدی صفوی فرزند سرلشگر شهید محسن صفوی فرمانده قرارگاه مهندسی جنگ میثم کریمی فرزند شهید حاج داود کریمی محمد مهدی همت فرزند سرلشکر شهید همت فرمانده لشگر 27 محمد رسول الله علی کشوری فرزند سرلشگر شهید کشوری ابوذر شیرودی فرزند سرلشگر شهید شیرودی حمزه جهان آرا فرزند سرلشگر شهید محمد جهان آرا داوود کریمی فرزند سرلشگر پاسدار عباس کریمی فرمانده لشگر 27 محمد رسول الله مهدی دستواره فرزند سرلشگر شهید رضا دستواره فرمانده لشگر 27 محمد رسول الله رسول عاصمی فرزند شهیدشهید علیرضا عاصمی فرمانده تخریب سپاه خانواده سرلشگر شهید عبدالحسین برونسی خانواده سرلشگر شهید صنیع خانی معاون تعاون سپاه خانواده شهید حنیف شاهمرادی معاون نیروی زمینی سپاه علی ساجدی فرزند شهید ساجدی مهدی محمدباقری فرزند شهید باقری محمد کلانتری فرزند شهید کلانتری علی رودکی فرزند شهید عبدالله رودکی احسان سالاری پور فرزند شهید سالاری پور رضا شفیع خانی فرزند شهید شفیع خانی شهاب حداد عادل فرزند شهید حداد عادل محمد مهدی حنیف فرزند شهید حنیف شهاب محمدی عراقی فرزند شهید عراقی مجید فهمیده برادر شهیدان فهمیده روح الله سلگی فرزند شهید عسگر سلگی خانواده سرداران شهید؛ نظرنژاد(بابانظر)، شوشتری، رفیعی، علیمردانی، ابراهیمی، شریفی، فاضل الحسینی، حسینی محراب، بابارستمی، آقاسی زاده، فرودی، عین القضات علی محمد عزیزی فرزند شهید علی اکبر٫ زینب عزیزی فرزند شهید علی اکبر٫ مجید عزیزی فرزند شهید علی ٫رضا عزیزی فرزند شهید علی٫ زهرا عزیزی فرزند شهید علی ٫عباس عزیزی فرزند شهید علی٫ محمد رضا عزیزی فرزند شهید نورکرم٫ رمضان قاضی زاده فرزند شهید معظم٫ احسان احمدی فرزند شهید امان اله٫ حامد کیخایی فرزند شهید محمد ٫ سید حسن حسینی فرزند سید کریم٫ عباس باقری فرزند شهید باقری ٫ خانواده شهید رسول حقوردی٫ منصوره نقاش فرزند شهید رحیم٫ ایمان نصیری فرزند علی٫ حسین فرهادی نژاد فرزند جمشید٫ محمود حسینی یاقوتی فرزند شهیدعباس٫ فرهاد حسنی فرزند شهید علی٫ عباس قلی زاده گاوزن فرزند شهید احمد٫ جعفر رئیسیان فرزند شهید افراسیاب ٫ عباس پاپی فرزند شهید صفرعلی ٫ محمد طالبی فرزند شهید شکراله٫ امیر طالبی فرزند شهید شمس الله٫ سید محمد حسینی منش فرزند جانباز شهید سید محسن حسینی منش٫ مرتضی عبدالهی فرزند شهید مراد عبدالهی٫ رضا قادری فرزند شهید پاسدار محمد سعید ٫ حسین زندلان فرزند شهید براتعلی زندلان٫ هادی عباس قلیزاده فرزند شهید علی عباس ٫ ام البنین رزاقیان فرزند شهید عباس٫ حسن زاهدی فرزند شهید ماشا ءالله٫ عدالت آفتابی فرزند شهید صفر علی٫ مرضیه منصوری فرزند شهید ٫ غفار حسینی فرزند شهید نجف حسینی ٫مهدی توکلی کامه علیا فرزند شهید علیرضا٫ نسیبه محبی اطاقوری فرزند شهید معظم ٫ مجید شهرکی فرزند شهید محمدعلی شهرکی٫ بهمن یاوری فرزند شهید اله مراد یاوری٫ میثم دل شکست فرزند شهید معظم٫ محمدتقی پولادی فرزند شهید عبّاس پولادی٫ فاطمه مهدی نوه سی فرزند شهید حیدر مهدی نوه سی٫ امیر محمد گودرزی فرزند شهید حسین٫ داود فنائی فرزند شهید ابوبکر فنائی٫اکبر مایلی فرزند شهید رضا مایلی٫ محمد جعفرخانی فرزند شهید غلامعلی٫ محمد ملکی فرزند شهید عباسعلی٫ نبی پور محمدی فرزند یعقوب٫ خلیل فقیری فرزند شهید حسین ٫دکتر سید جلیل درگاهی فرزند شهید میرمحسن درگاهی٫ ندا طهماسبی فرزند غلامحسین ٫منصور میرزاخانی فرزند شهید رحمت الله ٫مهدی دماوندی فرزند عبدالله٫ اسماعیل جوزی فرزند شهید میرولی٫ فاطمه طالبی فرزند شهید٫ کامران بابازاده فرزند شهید و برادر شهید٫ محمد جعفری فرزند شهید مجتبی٫ جهانگیر نجاتی فرزند شهید علی ٫ حسین جوانبخت فرزند غلامعلی٫ میثم منیری فرزند شهید شاهمراد٫ رضا کریمی فرزند شهید سیف الله کریمی٫ فاطمه زهرا شهریاری نسب فرزند علی اکبر٫مهدی مهدیزاده فرزند شهیدفیروز مهدیزاده٫ آرزو اژدری مفرنقاه فرزند شهید حشمت الله٫ رضا رضائی فرزند شهید عباس رضائی٫ زهرا پاشایی فرزند شهید اکبر پاشایی ٫سمیه پالوده فرزند شهید حمید ٫ معصومه شیرازکی تبار فرزند شهید رمضانعلی شیرازکی تبار٫محمد رضامرادی فرزند شهید محمد مراد٫ سید حسن حسینی فرزند شهید سیدحسن حسینی٫ فرشاد فلاح فارسانی فرزند اسدالله٫ سید حمزه روح الامینی٫ فرزند شهید سید حسن٫ محمد قربانی فرزند شهید حشمت قربانی  ٫ لیلا سالاری فرزند حسن سالاری٫احمد سالاری فرزند حسن سالاری٫ زیور رجایی همسر شهید حسن سالاری٫ رضا فتحعلیان فرزند شهید غلامحسین فتحعلیان٫ فاطمه شهردمی فرزند شهید ذبیح اله شهردمی٫ جعفر مولایاری فرزند شهید محرم مولایاری٫ زین‌العابدین مولایاری فرزند شهید محرم مولایاری٫حسن‌کاریزنوی‌ فرزند‌ شهید‌ علی‌ کاریزنوی٫ فاطمه شهریاری نسب فرزند شهید علی اکبر٫ محمدحسین چنانی صالحی فرزند شهید عبدالحسن ٫ امید هدایت فر فرزند شهید على هدایت فر٫ اسد الله قره داغی پدر شهید٫ معصومه گروهی همسر شهید معظم علی گروهی٫ فاطمه کریمی فرزند شهید محمد کریمی٫ لیلا نوبخت فرزندشهیدصفرعلی نوبخت٫ مهدی منصوری فرزند شهید٫ هستی احمدی فرزند شهید علی احمدی٫ مسعوده صیادی فرزند رمضانعلی٫ مجتبی سوری فرزند شهید نوراله سوری٫ غلامعلی صاحبی فرزند محمد٫ محمد علی بیضایی فرزند شهید عباسعلی٫ فاطمه صحرائی یزدان آبادفرزند شهید قربان٫ عبدالحمیدحیاتی فرزند شهید حمید٫ حمزه جعفری فرزند شهید یداالله٫ناصر مطلبی فرزند شهید عین الله٫ اعلا نصیری فرزند شهید سیف الله٫ علی جاهواری برادر شهید معظم داود٫ سارا شهلایی فرزند یوسف٫ مسرور معاذی فرزند سردار شهید حاج غلامرضا٫ زینب نصیرپور فرزند شهید علی٫ محمد مهدی کاظمی فرزند جانباز شهید حسین٫ فرزانه مباشری فرزند شهید کرامت٫ رویا چابکی فرزند شهید اسماعیل٫سمیه چابکی فرزند شهید اسماعیل٫ مریم میرجوان فرزند شهید مرادعلی ،حسن جابری فرزند شهید حجت الله٫ کبری فرزند شهید محمد٫ حسین صالحی فرزند شهید نوروزعلی٫ نعمت اله جوانی فرزندجهادگرشهید اسکندر ٫ حمید چگینی شهیدحمیداله٫ مریم شرفی نیا فرزند جانباز شهید حاج رضا٫ سیده اکرم حسینی فرزند شهید سید مومنعلی٫ زهرا قاسمی فرزند شهید محمد حسین٫ شبنم اکبری فرزند شهید عبادله٫ صالح سعیدزاده فرزند شهید غفور ٫حسین شیخ شعاعی فرزند شهید غواص شیخ محمد ٫ زینب شیخ شعاعی فرزند شهید غواص شیخ محمد٫ فاطمه شیخ شعاعی فرزند شهید غواص شیخ محمد ولی عسگری فرزند شهید حسن علی٫ الهام حسینیان شفیق فرزند شهید کرمعلی٫ جمعه روشن بین جانباز 70% فرزند امان اله٫ الناز ایرانی فرزند شهید نادر ٫ ناصر زرپوش فرزند عزیز٫ ثاراله حسین پور نام پدر سبحان اله فرزند جانباز 70 ٫مهدی باغیان فرزند شهید جاویدالاثر حسن باغیان٫ موسی حافظی فرزند شهید معظم غلامرضا حافظی٫ دکتر عباسعلی طالبی فرزند شهید حاج رمضان٫ عباس گروهی فرزند شهید غلامرضا٫ افسانه بهادر فرزند شهید فرامرز٫ هوار مقصودی فرزند شهید حاج فاروق ٫ مجید نورعلی فرزند شهید یونسعلی٫ رضا دهقان فرزند شهید صفر٫ امیر فلک الدین فرزند شهید رضا ٫امیر شیخ سفلی فرزند شهید محمد٫ رقیه تیموری راد فرزند شهید حسن٫ سکینه فعله گری فرزند شهید اسمعلی٫ دکتر ملیحه اردکانی زاده فرزند شهید محمد٫ سعید علیمحمدی ازاراک فرزند شهید محمدربیع ٫ آرزو پوربالای لنگرودی فرزند شهید بزرگوار عبدالرضا٫ محمد ناصری فرزند شهید حسین ٫ مسلم گودرزی فرزند شهید ولی اله ٫احمد پورخلیل فرزند شهید شاهپور٫ سارا پورخلیل فرزند شهید شاهپور٫ اورنگ دشتی فرزند شهید اکبر٫ زهرا بخشی فرزند شهید رضا٫ اعظم عباسی کرقند فرزند شهید حسن ٫ فریدون اله وردی فرزند شهید سید محمد ٫ فاطمه محمدپور فرزند شهید حسینعلی٫ ابوبکر امیدواریان فرزند شهید محمد٫ فرهاد جعفری خواه فرزند شهید  غلامرضا٫ امامعلی آرمند فرزند بسیجی شهید یوسفعلی٫ زلیخا رستمی فرزند شهید حجت الله٫ ابراهیم حسام جبلی فرزند شهید رضا٫ زهرا جلالی فرزند شهید جلالی٫ سمیه محمدی باجلان فرزند شهید ماشالله٫ فاطمه خمیس آبادی فرزند شهید عبدالعلی٫ فرشاد یعقوبی فرزند شهید فرامرز٫ بهروز حسینی فرزند شهید برزو٫ برزان حسینی فرزند شهید برزو٫ بهزاد حسینی فرزند شهید برزو ٫ وحید باقری مفرد فرزند شهید صحبت اله ٫سید حسام الدین مصطفوی فرزند شهید سید فخرالدین٫ میترا رضایی فرزند شهید ابوالقاسم ٫زهرا حق شناس فرزند شهیدحق شناس٫ سلیمان ذوالفقاری جانباز 55درصد و فرزند شهید رحمن٫ یوسف حسن زاده فرزند شهید غلامرضا٫ محمدصالح عجبی فرزند شهید شهریار ٫ حسن شایسته نسب فرزند شهید رجبعلی٫ علیرضا شهرکی فرزند شهید غلام٫ رضا آقائی گلیجان با خانواده شهید آقائی٫ خانواده جانباز متوفی بصیراله٫ لیلی شریفی  فرزند شهید٫ محمودمجیدی فرزند شهید محمد قربان ٫احمد سالاری فرزند شهید یدالله٫علی اسماعیلی فرزند شهید حجت اله٫مجید امیدی فرزند حسین جانباز 65درصد٫ میثم نوریان دهنو فرزند شهید عبداله٫ ابوذربرفی فرزند شهید خدامراد٫ ثریا جعفری فرزند شهید یدالله٫ ناصح اسماعیلی فرزند شهید عبد الصمد٫ مصطفی بابائی جویباری فرزند سردار شهید علی٫ زهرا سمایی فرزند شهید مدافع حرم غلامرضا٫ بهرامعلی عبدی فرزند شهید رمضانعلی٫ ابوذر ایرانپور فرزند عیسی جانباز 70 درصد٫روح الله سجادیان خواه فرزند شهید عبدالرحیم آتش٫ فریده مطلبی فرزند شهید حامد٫ امیرمهدی رضائی یگانه فرزند سلیمان جانباز 70 درصد نابینا٫ زینب سمیعی فرزند شهیدعلیرضا٫ شهربانو سمیعی فرزند شهید علیرضا٫  مریم خدابنده فرزندشهید سعید٫زهرا خدابنده فرزندشهید سعید٫ اعظم خدابنده فرزند شهید سعید٫ قربانعلی پایین محلی فرزندشهید رجبعلی٫ احد کرکه آبادی فرزند شهید حاج علی اکبر٫ علی رنجکش نصرآبادی فرزند شهید مفقوالاثر محمد رضا٫ خدیجه ساکی فرزند شهید علی٫ صفیه فرزند شهید رجبعلی٫محمد فرزند شهید رجبعلی ٫صدیقه فرزندشهید رجبعلی٫رقیه فرزندشهید رجبعلی٫ ریحانه اخلاقی فرزند شهید محمد علی٫ وحیدصالحی فرزندشهید محمدتقی صالحی٫ علی خواندگی علیپور همدانی فرزند شهید غلامعلی٫ محمد قدیمی فرزند شهید بیرامعلی ٫ حسن میرعلیزاده فرزندشهید علی٫ مریم عبدالهی فرزند آزاد جانباز 55درصد٫آزاد عبدالهی جانباز 55درصد٫ علیرضا پوراسترابادی فرزند شهید مهدی٫ ولی الله خدابخشی فرزند شهید علی٫ امین حزبانی زاده فرزند شهید موسی٫ جواد ضحاکی افخم فرزند شهید یدالله٫ سعید برجسته فرزند شهید محرم٫ مریم اطلسی رازیان فرزند شهید قوچعلی٫ منصور قربانی فرزند شهید مقصود٫ حسن ملکی آزارکی فرزند شهید جعفر٫ هادی سعیدی فرزند شهید محمدجعفر٫ حبیب صفرنژاد شکری فرزند شهید غلامرضا٫ ابراهیم جاف فرزند شهید علی٫ یلدا احمدی فرزند شهید نوبخت٫ مصطفی اخی فرزند شهید محمد حسن٫ حامد محمدی ترکاشوند فرزند شهید حسن ٫ محمدابراهیمیان فرزند شهید محمد٫ محمود بابایی آلنی فرزند شهید کریم اله ٫ مهری نعمتی همسر شهید٫ سعید خدادادی فرزند شهید حجةالسلام مرتضی٫ طاهره صیاد ناهد جانباز ٧� درصد٫ وحیدحبی بیجندی فرزند شهید حمید٫ آزیتا قنبری فرزند شهید اسمعیل٫ مهدی معیدی فر فرزند شهید نوروز٫ معصومه پوررحمانی فرزند شهید محمود٫ زهرا محمدپور فرزند شهید محمد٫ شهرام صیاد فرزند شهید سلیمان٫ میلاد صابری فرزند شهید علی٫ عیسی ولی زاده فرزند شهید صفرعلی٫ رضا نجفی فرزند شهید حسینعلی٫ فرهاد عظیمی فرزند شهید حیدرعلی٫ جعفر نجف زاده فرزند شهید احمد٫ مرضیه مرجانی فرزند شهید اسحاق مرجانی محمد جواد علی ابدالی فرزند شهید محمدحسین٫ سید میثم میرصلحدار فرزند شهید سیدمحمد٫ سید مجتبی فرقانی حسینی فرزند شهید حجت الاسلام حاج سید حسین حسینی٫ حمید مظهری فرزند شهیده روح انگیز زهره وندی٫ حیدر بامری فرزند شهید اله یار٫ محمدباقر مرادپور فرزند شهید غلامرضا٫ سجاد آگلیون عطاری فرزند شهید بایرامعلی٫ مرضیه قنبرعلی وند فرزند شهید علی٫ زهرا فتاحی فرزند شهید خلیل٫ علیرضا ضابطی فرزند شهید محمد علی ٫ حمیدسالاری فرزند شهید محمدعلی٫ عبدالحسین بذرافشان فرزند شهید علی حسین٫ عطیه هدایت فر فرزند شهید علی هدایت فرخدیجه سلیمی فرزند شهید شادالله٫ روح الله رحمتی فرزند شمس الله٫ هوشیار ساعدپناه فرزند شهید ابراهیم٫ حمید جاوید فرزند شهید لطفعلی٫ امین دریکوندی فرزند شهید محمدعلی٫ مهدی دریکوندی فرزند شهید محمدعلی٫ زهره عبدی چالکسرایی فرزند شهید فریدون٫ لیندا آبیار جیرنده فرزند شهید یزدان٫ نرگس فرزند شهید محمد علی٫ مصطفی فرزند شهید محمد علی٫ زهرا فرزند شهید محمد علی٫ شهربانو غفاری دوست فرزند شهید محمد علی٫ شمسی ابوالفضلی زنجانی فرزند شهید سلیمان٫ زهرا شریفی فرزند شهید محمد٫ سمیرا رضایی فرزند شهید شاهرضا٫ اعظم ناصری پور فرزند شهید محمد امین٫ هادی طالبی زرین کمر فرزند شهید نظر علی٫ خدیجه عبداللهی فرزند شهید عبداللهی٫ مرید قالبی حاجیوند جانباز 70 درصد٫ مهرداد قالبی حاجیوند فرزند جانباز 70درصد٫ رباب رحمانی فرزند شهید سلطانعلی٫ مهناز اسدی پور فرزند شهید محسن اسدی پور٫ زکیه عزیزی فرزند شهیدیعقوبعلی٫ شهرام گلرنگی فرزند شهید منوچهر٫ زینب نوری سراجی فرزند جاویدالاثر علی محمد٫ طاهره بیات فرزند شهید غلامرضا٫ سهراب نیک آبی فرزند شهید حجت اله٫معصومه عبدالهی فرزند شهید عوض٫ رضا قلخانی فرزند شهید اله بخش٫ ایمان تاراسی فرزند شهید محمد نقی٫ احمدرشید فرزند شهید ایرج٫ عابد برات پور فرزند شهید نایبعلی٫ محمود سالاروند فرزند شهید مهرعلی٫ صادق نوروزی فرزند شهید سادات٫ قدیر علی نوراللهی فرزند نوری٫ ابراهیم محمدلو فرزند شهید رمضان٫ محمد علی غلامی فرزند شهید علی٫ سیدمحمدمهدی موسوی فرزند شهید سید ماشاالله٫ مجید محمدی فرزند شهید فرهاد٫ سمیه صاحبی پایدار فرزند شهید اژدر٫ حمید رضا فراستی فرزند شهید علی اکبر٫ پروین محبی اطاقوری فرزند شهید قاسم٫ امیررضا بساطی فرزند شهید اسکندر٫ علیرضا مساح فرزند شهید حیدرعلی٫ علی رضا سهراب نیا فرزند شهید سهراب نیا٫ یوسف سجودی فرزند شهید موسی٫ مهدی داروغه عارفی فرزندشهیدعلی٫ علی اصغر عطوفی فرزند شهید غلامرضا٫ ناصر باقری شورچه فرزند شهید محمد٫ جوادخاکشورامان آباد فرزند جانباز 70 درصد٫ معصومه شیدا فرزند شهید علی محمد٫ طاهر احمدی فرزند شهید محمد٫ عباس موسی پور فرزند شهید اکبر٫حمید هاشم‌زاده فرزند سردارشهید محمدحسن‌٫ مریم صمیمی همسر شهید امجدقبادی بیگوند٫ جمال قادری فرزند شهید محمد قادری٫ علی اصغر شهری فرزند شهید غلامرضا٫ مهدی عابدینی نیا فرزند شهید منوچهر٫ مجید فاطمی مرام فرزند صادق جانباز 70 درصد٫ محبوبه نقاش فرزند شهید رحیم٫ زهرا کرمی فرزند شهید عزیزاله ٫ مهدی اوشال فرزند شهید قربان٫ علی بهرامی فرزند شهید رحمان٫ روح‌الله یعقوبی پور فرزند شهید مصطفی ٫ حمید منصوری فرزند شهید رحیم٫  سعید جلالی نیا فرزند شهید خدامراد٫ سیدمرتضی موسوی فرزند شهید سید علی٫ علی یوسف رشیدی فرزند احمد زهرا عیوتی-محمد ولی کرمی-علی عزیزی-نرگس عزیزی-ناصر محمودی پاچال-زینب عزیزی(فرزند شهید نورکرم)-حمید رضا عزیزی-علی حیدر عزیزی-مصطفی حسنوند-حامد حسنوند-کامران حسنوند-سامان حسنوند-علی حجت حسنوند-محمدعلی حسنوند-ملک تاج یوسفوند-صفورا حسنوند-فرشته حسنوند-خانواده شهید علی نصرت مستوفی-خانواده شهید غلامحسین فرخی-خانواده شهید میرزابگ بهاری-خانواده شهید یونس امیری-خانواده شهید بهمن حسنوند-خانواده شهید قدرت داوری علم-خانواده شهیدعلی قلی علیپور-خانواده شهید علی حسنوند-خانواده شهید رضا کریم عزیزی-خانواده شهید خداداد نوری زاده-خانواده شهید شیرمراد پروانه پور-خانواده شهید عبدالرحیم کرم الهی-خانواده شهید محمد بهروز هاشمی-خانواده شهید عزیزالله فتح الهی-خانواده شهید حسین رضا یوسفوند-خانواده شهید مریدعلی حسنوند-خانواده شهید فتح الله احمدوند-خانواده شهید پرویز حسنوند-خانواده شهید علی حیدر حیدری-خانواده شهید مرادعلی مومنی-خانواده شهید شکرالله ندری-خانواده شهید علی مدد مهدی پور-خانواده شهید اکبر ملکی حسنود-خانواده شهید علی عسگر حق نظری-خانواده شهید صید حیدر رحمتی-خانواده شهید عباسمراد رحمتی-خانواده شهید محمد ولی بهرام آبادی-خانواده شهید فریدون حسنوند-خانواده شهید امیر هوشنگ امیری-خانواده شهید عباس فلاح-خانواده شهید کرم بهرامی-خانواده شهید میرزا نقی زاده-خانواده شهید مریدعلی نصیرزاده-خانواده شهید فاضل حسنوند-خانواده شهید غلامرضا حسنوند-خانواده شهید صید مراد امیری-خانواده شهید ابراهیم اسدپور-خانواده شهید قدرت کولیوند-خانواده شهید صیدکاظم کاکولوند-خانواده شهید صیدعلی کاکولوند-خانواده شهیدعزیزالله حسنوند-خانواده شهید قادربگ حسنوند-خانواده شهید محمد علی دریکوند-خانواده شهید شمسعلی دریکوند-خانواده جانباز علی مراد میر دریکوند-خانواده شهید محمدرضا عالی پور-خانواده شهیدان یدالله نوری و مجید نوری-خانواده شهیدان عبدالرحمان و عبدالوهاب فتح اللهی-خانواده شهید علی مرادی-خانواده شهید شیرعلی حسنوند-خانواده شهید اسفندیار حسنوند-خانواده شهید یوسف نوری-خانواده شهید میرزا مقدس-خانواده شهید اکبر فتح اللهی-خانواده شهید زاهدین خیرالهی-خانواده شهید عظیم یوسفوند-خانواده شهید حمزه امیری -خانواده شهید جمشید رضایی-خانواده شهید هوشنگ حسودی-خانواده شهید یادگار منصوری-خانواده شهید خداکرم یوسفوند خانواده شهید حمیدیوسفوند-خانواده شهید خدامراد یوسفوند-خانواده شهید رضا شنبه زاده-خانواده شهید جهانبخش احمدی-خانواده شهیدان حسین رضا سهراب زاده و گلوسهراب زاده-خانواده شهیدعلی کرم حسوند-خانواده شهیدحمیدپرسکی-خانواده شهید مهدی قیطولی-خانواده شهید سیدمحمدبرخه-خانواده شهید هادی جوانمرد-خانواده شهید زاهدین حق نظری-خانواده شهید علی یار جوانمرد-خانواده شهید علی راست جامی-خانواده شهید ابراهیم حسنوند-خانواده شهید داراب نادری خانواده شهید احمدحاصلی-خانواده شهید پرویز دارابی-خانواده شهید عظیم پذیرش-خانواده شهید مجید همتی-خانواده شهید خداداد حسنوند-خانواده شهید حمید یوسفوند-خانواده شهید حشمت امیری دهنو-خانواده شهید سلطانقلی نظری-خانواده شهید هادی سحرخیز -خانواده شهید عباس فیروزی-خانواده شهید عبدالمحمد امیری-خانواده شهید عبدالحسین امیری-خانواده شهید بیدامقلی امیری-خانواده شهیدمیرزا قلی دلشاد-خانواده شهید محمد پاپی-خانواده شهید محمد باقر دانش-خانواده شهید مهراب مرادی-خانواده شهید علی مرادی پور-خانواده شهید فریدون مرادی-خانواده شهید هاشم مهر زاده-خانواده شهید صادق مدهنی-خانواده شهیدان میرسجاد وهمت حسنوند-خانواده شهید محمدولی نظری-خانواده شهید علی کرم الهی-خانواده شهید محمدحمید نقدی پور-خانواده شهید حسن رضا فولادوند-خانواده شهید رضا فلک الدین-خانواده شهید عظیم یوسفوند-خانواده شهید سیروس فولادوند-خانواده شهید محمدولی رضایی-خانواده شهیدان یوسف و ابوطالب بختیاری-خانواده شهید محمدرضا میرزایی-خانواده شهید عباس امیری-خانواده شهیدان هادی نور و علی نور امیری-خانواده شهید علی حجت حسوند-خانواده شهید علی محمد ابدالی-خانواده شهید ناصربایدری-خانواده شهید فضل الله نوروزی-خانواده شهید رحمان صالحی-خانواده شهید عزیزالله زینتی-خانواده شهید احمدرضا توانگر-خانواده شهیدان علی محمدحسنوند-خانواده شهید ابراهیم حسنوند-خانواده شهید احمدرضا نعمتی-خانواده شهید فاطمه کاکروند -خانواده شهید رضا مرادی-خانواده شهید یداله حسنی کاکروند-خانواده شهید عبدالرضا حقی -خانواده شهید یوسف کاکروند-خانواده شهید هدایت نوری-خانواده شهید علی پور شیخی-خانواده شهید حمیدمرادی-خانواده شهید رضا امیری-خانواده شهیدان پاپی حسنوند وامیرحسنوند خانواده شهید خداداد محمدی-خانواده شهیدخداداد محمدی-عزیزالله محمدی-فیض الله محمدی-عبدالله محمدی-رسول محمدی-مسعود محمدی-مریم محمدی-گل عنبر محمدی-ماه سلطان موسایی-خانواده جانباز مزعلی محمدی-خانواده شهید جانمحمد اکبری-خانواده شهید بیژن اکبری-خانواده شهید نور محمد اکبری-خانواده شهیدعلیرحم  محمدی -خانواده شهید بهرام مولایی-خانواده شهید علی محمد امیری-خانواده-شهید نریمان رحیمی-خانواده جانبازحسین صالحی-خانواده شهید اسفندیار یوسفی میهه ای-خانواده شهید صولت صالحی فارسانی-خانواده جانباز  غلامعلی ایومن کرانی-خانواده جانباز ظاهری عبده وند-خانواده شهید اصلان موسایی-خانواده شهید سید اصغر میراحمدی-خانواده شهید قربانعلی داودی فارسانی-خانواده شهید سید شریف میراحمدی-خانواده شهید براتعلی جعفری  فارسانی-خانواده سردار شهید سهراب نوروزی-خانواده شهید مدافع حرم علی عسگری-خانواده شهیدان ایوب و محمدرضا مکتبی-خانواده شهید فرهاد علیخانی-خانواده شهید محمدرضا عباسیان - خانواده شهید ایرج کرمیان بلداجی-خانواده شهید نصیر سلطانی بلداجی-خانواده شهید منوچهر صفیان بلداجی-خانواده شهید فریدون کشاورز-خانواده روحانی شهید سردار مدافع حرم حجه الاسلام محمدعلی  قلی زاده-جانباز والامقام بیژن مرادی-جانباز والامقام غلامعباس طاهری-جانباز والامقام یعقوب کوچکزاده-جانباز والامقام مهیار مرادی-جانباز والامقام یدالله شیرانی-جانباز والامقام قدمعلی قلعه ای-جانباز والامقام ابوالفتح خوری-جانباز 70 درصد والامقام سید عزیز هاشمی-جانباز 70 درصد والامقام رضایی-جانباز 50درصد والامقام سیامک توکلی-جانباز 70درصد والامقام کامران رحمانی-جانباز 70 درصد بیژن خدابنده-جانباز 70 درصد والامقام فرامرز حامدی-خانواده شهید محمد بامیری-خانواده شهید اسدالله بامیری-خانواده شهید امان اله بامیری-خانواده شهید حمداله بامیری-خانواده شهید بهروز اردشیری-خانواده شهید رمضان نادری خانواده شهید سیروس فتحی-خانواده شهید علی باز حسنی-جانباز بیژن نقی پور-جانباز امیر حسین بویری-جانباز روزعلی محمودی-جانباز ولی اله سعیدی-جانباز بهرام نادری-جانباز حاج حشمت الله مکتبی-جانباز جواد سلیمانی-جانباز اکبر محمدی-جانباز اصغر محمدی-لیلا بهرامی-زهرا بهرامی-رقیه بهرامی-سید محسن احمدزاده-مرتضی طهان-سید محمود زرگر-عباسعلی محمدی نژاد-مجید ایزدبخش-عطاالله صحافی-کیومرث نوروزی-ایرج نوروزی-حمید قدس-مجید قدس-محمدرضا خالصی-مجید کاشفی-صادق نصیری-محمد حسین حمزه-محمد طهان-نعمت الله رجبی-محمود فامیلی-محمد باقر امین الهی-خلیل الله بهرامی-علی اکبر نیکو-علیرضا فرخ نژاد-حسن شوکت پور-تقی مداح-رمضان مداح-سعیدرضا عربی-محمد علی اعرابیان-علی اعرابیان-حسین ناظمیان-علی عربی-مسعود رحیمیان-عباس مطیعی-حسن شاطری-علیرضا همتیان فر-عبدالمحمد محمد خانی-محمد ابراهیمیان-جلال طاهریان-سید جعفر احمد پناه-سید جمال احمد پناهی-سید مهدی احمد پناهی-مجید اخلاقی-محمد رضا اخلاقی-حسن اخلاقی-محمود ادب-عباسعلی ادب -جعفر ادب-رجبعلی ادب-کروش ارجمند زاده-شکر الله اصغری علائی-ابوالقاسم اصلاحی-حسین اعرابی-علی اصغر اعوانی-سیدمحمد افتخاری-سیامک افرادی-نوروز علی اکبری چاشمی-اسماعیل باتمانی-نبی ساعدی-محمد شریفیان-رضا رستمی-زهرا خدابنده لو-یدالله اسدی-خلیل عزیزی-امین مردوخیان-محمد مرادی-پروانه پیشیان-زمانه پیشیان-شیدا عدلی-مرتضی حلجوی-شاد علی احمدی-امید قنبری-امین مردوخیان-محمد صادقی-فرشاد فریدی-شهین فریدی-داوود زمانی-وریا کمانگر-اقبال صفوی-محمد خان باقری-یوسف باتری-برزو آفتابی-خالد ولدی-شورش محمدی-حشمت علی محمدی-حسام حیدری-رئوف صابری-زانیار صابری-صابر رحمانی-آزاد مرادی-ژیلا علیمحمدی-تیمور رحمانی-باقر آذر بوی-سلما بابایی-شهین بابایی شیوا محمدی-الماس رضایی-پروانه عبداللهی-رمضان علیخانی-مهدی علیخانی-محمد حسین خدابنده لو-حسن اصلی بیگی فرزند شهید نصرت الله -لیلا عباسی نژاد فرزند شهید محمدرضا خانواده شهید محمد رضا فولادی- خانواده شهید مجید ناصری- خانواده شهید سپهدار شیخ پور- خانواده شهید پاپی رضا زاده- خانواده شهید مهدی امیر سرداری- خانواده شهدا فیروز ناصری- خانواده شهید تقی پور- خانواده شهید محمد رضا خادم- خانواده شهید عظیم نقدی- خانواده شهید احمد رضایی- خانواده شهید احمد علی حاجی وند- خانواده شهید محمد علی یوسفوند- خانواده شهید منوچهر خزایی- خانواده شهید محمد خزایی- خانواده شهید سیف الله کولیوند- علی جعفر مومنی- شکوه درویشی- ناصر مطیعی- مسعود مطیعی- محمد طوسی- مصطفی پور مرادی- عهدیه مطیعی- علی اکبر مومنیهوشنگ سلگیسمیه سلگیخانواده شهید داوود کرمیعلی حیدری_خانواده شهید اسفندیاری خانواده شهید محمد رضا فولادی- خانواده شهید مجید ناصری- خانواده شهید سپهدار شیخ پور- خانواده شهید پاپی رضا زاده- خانواده شهید مهدی امیر سرداری- خانواده شهدا فیروز ناصری- خانواده شهید تقی پور- خانواده شهید محمد رضا خادم- خانواده شهید عظیم نقدی- خانواده شهید احمد رضایی- خانواده شهید احمد علی حاجی وند- خانواده شهید محمد علی یوسفوند- خانواده شهید منوچهر خزایی- خانواده شهید محمد خزایی- خانواده شهید سیف الله کولیوند- علی جعفر مومنی- شکوه درویشی- ناصر مطیعی- مسعود مطیعی- محمد طوسی- مصطفی پور مرادی- عهدیه مطیعی- علی اکبر مومنی٫ خانواده  شهید رشیدی-روح الله محمدی-سلمان محمدی- لیلا محمدی- فخرالدین نوریان- حسن اسدی-حسین اسدی-حسین رضا اسدی - معصومه اسدی- آوا اسدی- محمد صادق کاظمی-موسی شکربیگی- حبیب منصوری- روح الله نیازی- نامدار اسلامی- داریوش نظری- محمد نظری-محمد اکبری- علی رضایی- نورمحمد عزیزی- غلامحسین عزیزی- غلامباس عزیزی- علی حیدر عزیزی- عباس گرایی- راضیه عباسپور- صغری عباسپور- مراد عباسپور- محسن قاسمی فرزند شهیداسماعیل-فریبا هابیل زاده فرزند شهید محمود-حامد جهانگیری فرزند شهید محمد صادق - زینب رفیعی فرزند شهید قربانعلی-زهرا آرمند فرزند یوسفعلی-امامعلی آرمند فرزند یوسفعلی -فاطمه آرمند فرزند یوسفعلی-عفت طاهرنژاد آملی فرزند محمدرضا- الهام طاهرنژاد آملی فرزند محمدرضا- انسیه طاهرنژاد فرزند محمدرضا-جواد طاهرنژاد آملی فرزند محمدرضا- نرگس یزدانی مهام فرزند محمد- مهام مرادب-فاطمه کدخدا  فرزند عباسعلی-علیرضا مهدوی فرزند محمد- حمید مظهری-مرضیه عزیزی فرزند شهید فرامرز-علیرضا فرجیان نیاسر فرزند محمد -ابوالفضل عسکری بشکانی فرزند محمد-امید صالحی- محمدصادق مغانلو فرزند سلطانعلی-حسین معاوندوست حسینی فرزند برات-نجم الدین فرجی فرزند محی الدین -علی عسگرلو فرزند تارویردی -علی اربابی فرزندجانعلی- مهرناز موحد فرزند محمد حسین سیدسجادمحمدی فرزند سیداحمدمنصور زارع تیموری فرزندمعصوم-محمدحسن--بهادر محمدی فرزند حسن -امین افتخاری-علی عزیزیان- داود درونکی مظفر -رقیه تفضلی فرزند رجبعلی-سید محمد حسینی منش-رضا قلخانی فرزند اله بخش -سید محمدرضا نقیبی -حمیدرضا محمدی فرزند مجید -سکینه مشتاقی نام پدر ابوالقاسم-محمدصادق ایوبی -معصومه ربانی فرزند یوسف-سعید سلطانیان فرزند علی نقی-علی ایوانی وحید بیرانوند فرزند علی حسن-نعمت اله جوانی فرزند اسکندر- حمید جاوید-خیرالہ اکبرلوفرزند معظم حسن -محمد نادری فرزند الله وردی -حسین سلطانی نجف آبادی فرزند اسدالله-لیلا کارخانه فرزند عیسی-سید کاظم حجازی فرزند سید یوسف-محمد چراغی فرزند عباسعلی-علی طاهری فرزند محمود -محمد رضا پورباقر علویق فرزند محمد-عبدالله حسین زاده مالکی فرزند محمد علی-رضا عزیزی فرزند کمال -الیاس حسنی ساطحی فرزند خداخواست هدایت حیدری-پرویز پرویزی فرزند قاسم-ابراهیم رمضانزاده فاطمه قائمی-سیدسجادمحمدی -محمد رئیسی چاهستانی-پیمان اصل پسندیان فرزند یوسف- عبدالناصر رسولی فرزند محمود -رستم اشرفی فرزند علی -مجتبی فدایی فرزند رحم خدا -مهدی خدابخشی فرزند فتح الله -محمدصالح عجبی فرزند شهرام- فریده عسگری فرزند عزیز-مسعود کرمی- شعبان کرمی- الیاس کرمی-خلیل کرمی-احسان احمدی تبار -علی رضائیان- خداکرم عزیزی-  باقر اکبری- ولی غفوری-عبدالله جعفری- رجب یوسفوند- تقی اسدی-ابوطالب یاری- مسلم آبانگاه- محمد خرم-نصت الله جعفری- منصور پیرمرادی- نادر پیرمرادی-امین پیرمرادی- ذوالفقار پیرمرادی-سعید حسینی-مجید حسینی-مهدی الفتی- حمیدرضا براتی-یعقوب محمودی- عبدالله محمودی-جبار ولیزاده-ابوالفضل دین آبادی- هادی رنجبری فرزند شهید محمد حسن- زهرا جابری فرزند شهید نجف-یاسر بشارتی زاده فرزند شهید غلامعلی سید محمد علی آقایی طبالوندانی فرزند شهید جاوید الاثر سید حسین آقایی طبالوندانی - فرحناز قلی پور عثماوندانی همسر شهید جاویدالاثر سید حسین آقایی طبالوندانی- عذرا قربانپور فرزند شهید مجاهد عراقی( ستار جبار جاسم میاحی ) - بهرام مرادی فرزند شهید عزیز- نرگس رجب زاده فرزند محمدرضا- اعظم زینی نسب -نام شهیده زهرا ذکری- کریم رسولی نیا فرزند شهید حاج حسین- محسن پورساداتی فرزند شهید امامقلی - سید حمیدرضا فرزند شهید سید یارعلی- سید علیرضا موسوی فرزند شهید سید یارعلی- رستم اشرفی فرزند شهید علی- معصومه عزیزی ویونس عزیزی و یوسف عزیزی فرزند جانباز نقص عضو و شیمیایی سلیمان اعظم زمانی پور فرزند شهید قربانعلی- معصومه پیرویسی فرزند شهید عنایت اله- بهنام مهدوی فرزندشهید بهرام- شاهپوررضا کاظمی فرزند شهید - عبدالحسین نریموسایی فرزند شهید اسیر ده ساله حاج فریدون- هادی عنابستانی فرزند شهید عباس- فرامرز حکیمی نژاد فرزند شهید محمد- جلال برومند فرزند محمد - زهرا آشنا فرزند شهید سلمان- علی زاهدی فرزند شهید جاوید - فرزانه ظریف فرزند سردار ناصر ظریف- یوسف فریادی فرزند شهید رستمعلی- نورمحمد روحانی جانباز 70درصد واز بازنشتگان سپاه خراسان وخانواده شهیدان روحانی وعلیزاده وابراری- خانواده شهید غریب اسارت علی اصغر بابائی زیروان- حسین ناصری برادر شهید،برادر دو جانباز- محمد سالاریان فرزند شهید عباس- احسان کاشانی فرزندشهید حسن- زهرا محمودی فرزند شهید اسدالله- مرتضی شیخی قهدریجانی فرزندسردارشهیدمحمدعلی- حمیده رحیمی فرزند شهید جعفر- سیدسجاد محمدی فرزند شهید سیداحمد- فرزند شهید جعفر زوّار مریم زوّار- والیه جهانی فرزند شهید حبیب‌الله- بتول اصلاحی و تنها فرزندش لیندا آبیار جیرنده-محسن مقامسی فرزند شهید مهدی-زهرا مهدوی فرزند شهید نادر- فرشته بخشی زاد فرزند شهید بهمن-رضا فیض الهی فرزند شهید بهرامخان فیض الهی_شهید علی اصغر نقابی-معصومه حسینی فرزند شهید-علی بیدی فرزند شهید مدافع حرم مهدی-حسین ریگی فرزند شهید علیرضا-علی محمدیان فرزند شهید- علی راحمی فرزند شهید-زینب عزیزیان فرزند شهید بابامحمد-هوری عزیزیان فرزند شهید بابا محمد-نورمحمد عزیزان فرزند بابامحمد - بتول عزیزیان فرزند بابا محمد - فاطمه کاظمی همسر شهید علی اکبر -عبدالوحید جعفری راد(کاکولوند)  فرزند شهید غلامرضا-حمید مردانی فرزند جانبازمتوفی- رضا مردانی فرزند جانباز متوفی- فرامرز ابدالی- بهنام ابدالی-به افروز ابدالی-سلام،، محمد پارسا چقلوند فرزند شهید رحیم خان  امین افتخاری-علی عزیزیان- داود درونکی مظفر -رقیه تفضلی فرزند رجبعلی-سید محمد حسینی منش-رضا قلخانی فرزند اله بخش -سید محمدرضا نقیبی -حمیدرضا محمدی فرزند مجید -سکینه مشتاقی نام پدر ابوالقاسم-محمدصادق ایوبی -معصومه ربانی فرزند یوسف-سعید سلطانیان فرزند علی نقی-علی ایوانی وحید بیرانوند فرزند علی حسن-نعمت اله جوانی فرزند اسکندر- حمید جاوید-خیرالہ اکبرلوفرزند معظم حسن -محمد نادری فرزند الله وردی -حسین سلطانی نجف آبادی فرزند اسدالله-لیلا کارخانه فرزند عیسی-سید کاظم حجازی فرزند سید یوسف-محمد چراغی فرزند عباسعلی-علی طاهری فرزند محمود -محمد رضا پورباقر علویق فرزند محمد-عبدالله حسین زاده مالکی فرزند محمد علی-رضا عزیزی فرزند کمال -الیاس حسنی ساطحی فرزند خداخواست هدایت حیدری-پرویز پرویزی فرزند قاسم-ابراهیم رمضانزاده فاطمه قائمی-سیدسجادمحمدی -محمد رئیسی چاهستانی-پیمان اصل پسندیان فرزند یوسف- عبدالناصر رسولی فرزند محمود -رستم اشرفی فرزند علی -مجتبی فدایی فرزند رحم خدا -مهدی خدابخشی فرزند فتح الله -محمدصالح عجبی فرزند شهرام- فریده عسگری فرزند عزیز-مسعود کرمی- شعبان کرمی- الیاس کرمی-خلیل کرمی-احسان احمدی تبار -علی رضائیان- خداکرم عزیزی-  باقر اکبری- ولی غفوری-عبدالله جعفری- رجب یوسفوند- تقی اسدی-ابوطالب یاری- مسلم آبانگاه- محمد خرم-نصت الله جعفری- منصور پیرمرادی- نادر پیرمرادی-امین پیرمرادی- ذوالفقار پیرمرادی-سعید حسینی-مجید حسینی-مهدی الفتی- حمیدرضا براتی-یعقوب محمودی- عبدالله محمودی-جبار ولیزاده-ابوالفضل دین آبادی- هادی رنجبری فرزند شهید محمد حسن- زهرا جابری فرزند شهید نجف-یاسر بشارتی زاده فرزند شهید غلامعلی انتهای پیام/
 توییت احساسی روحانی برای لاریجانی؛ احساس مشترکمان ماندگار خواهد ماند , رئیس‌جمهور خطاب به علی لاریجانی نوشته است:‌ بی‌شک خاطرات همکاری و احساس مشترک‌مان طی سالیان متمادی، به‌خصوص در مقاطع حساس و سرنوشت‌ساز، ماندگار خواهد ماند. , به گزارش خبرنگار حوزه دولت خبرگزاری تسنیم، حجت‌‌الاسلام حسن روحانی رئیس‌جمهور، در توییتی خطاب به علی لاریجانی رئیس سه دوره مجلس شوراس اسلامی نوشته است:‌ از مدیریت خوب دوازده ساله دکتر علی لاریجانی در سه دوره مجلس و نقش ارزشمند وی در مسائل مهم کشور تقدیر می‌کنم. بی‌شک خاطرات همکاری و احساس مشترک‌مان طی سالیان متمادی، به‌خصوص در مقاطع حساس و سرنوشت‌ساز، ماندگار خواهد ماند.  به گزارش تسنیم، رئیس‌جمهور اخیرا در جلسه شورای عالی هماهنگی اقتصادی نیز با اهدی لوحی از علی لاریجانی تقدیر کرد و گفت:‌ قطعاً دکتر لاریجانی همچون گذشته در دیگر عرصه‌های نظام فعال خواهد بود و نظام از وجود ایشان استفاده خواهد کرد.  انتهای پیام/
 نوش آبادی: مجلس انقلابی مصالح ملی و کلی نظام را بر مصالح جناحی ترجیح می‌دهد , منتخب مجلس یازدهم گفت: شاخصه اصلی یک نماینده انقلابی و مجلس انقلابی؛ ولایتمداری، رعایت تقوا، مبارزه با فساد، عدالتخواهی و آرمانگرایی است. , حسین نوش آبادی منتخب مردم ورامین، قرچک و پیشوا در دوره یازدهم مجلس شورای اسلامی در گفتگو با تسنیم، با انقلابی و ولایی خواندن اکثریت نمایندگان مجلس یازدهم گفت: اکثریت نمایندگان در این دوره با شعار "اقدام انقلابی و کار جهادی" مورد انتخاب مردم قرار گرفته اند، اکنون که مردم علیرغم مشکلات اقتصادی و معیشتی، افرادی را گزینش کرده اند که با نظام و انقلاب و ولایت پیوند خورده اند، بدیهی است مطالبات مردم و سطح انتظارات آنان نیز از این مجلس و نمایندگان آن نسبت به دوره های گذشته افزون تر خواهد بود. نوش آبادی افزود: نمایندگان این دوره از یک سو باید پایبند شعارهای انقلابی خود باشند و به دور از منافع شخصی و جناحی، فقط دغدغه کار و تلاش و حرکت در مسیر اعتلای نظام مقدس جمهوری اسلامی ایران و حفظ ارزش های انقلاب را داشته باشند و از طرفی دیگر با تصمیمات درست، منطقی و واقع بینانه، موانع موجود را در راستای تامین مطالبات بحق مردم، برطرف کنند و گام های اساسی را برای زدودن آثار فقر، تبعیض و فساد از کشور بردارند و ضمن صیانت کامل از خود که مانند دیگران به فساد اقتصادی و اخلاقی مبتلا نشوند، با مظاهر فساد مبارزه جدی کنند و بدانند مهمترین شاخصه یک نماینده انقلابی و مجلس انقلابی مبارزه همه جانبه با کسانی است که با استفاده از رانت و سو استفاده از قدرت، به سرمایه های نامشروع رسیده اند و با دهن کجی به آرمانهای انقلاب به فکر زراندوزی و غارت بیت المال افتاده اند. نوش آبادی در توصیف ویژگی های مجلس انقلابی گفت: مجلس انقلابی، مجلس ولایتمدار، متدین و با تقواست، مجلس انقلابی مجلس آرمانگرا و عدالتخواه است، مجلس انقلابی مجلسی است که شعارهایش با اعمالش یکی باشد. سفیر سابق ایران در عمان تصریح کرد: مجلس انقلابی، باید حافظ عزت ملی باشد و مرزبندی روشن و شفاف با دشمن داشته باشد، مجلس انقلابی مصالح ملی و کلی نظام را بر مصالح جناحی ترجیح می دهد. مجلس انقلابی و جهادی، صبر و بصیرت دارد، مجلس انقلابی ساده زیست و از اشرافیگری به دور است و در یک کلمه مجلس انقلابی باید متعهد به نظام، انقلاب، ولایت و مردم باشد. انتهای پیام/
 گفتگو| شاکری: چگونه «باشگاه تحریمی‌ها» فشار آمریکا را از روی کشورها برمی‌دارد؟ , یک کارشناس مسائل اقتصادی معتقد است آنچه مانع از تشکیل باشگاه تحریمی‌ها می‌شود وجود بدنه قابل توجه غربگرا در ساختار بوروکراسی یا سیاسی این کشورها است. , مجید شاکری کارشناس مسائل اقتصادی در گفت‌وگو با خبرنگار سیاسی خبرگزاری تسنیم، با اشاره به ورود نفتکش‌های ایرانی به ونزوئلا و تبیین ایده تشکیل باشگاه تحریمی‌ها از سوی کشورهای تحریم‌شده برای مقابله با فشارهای آمریکا، گفت: کشورهای تحریمی مصداقی گسترده‌تر از ایران و ونزوئلا و روسیه است و کشورهای مختلفی هستند که یا تحریم آمریکا روی آنها اثر گذاشته یا این ریسک را دارند که از ابزار تحریم علیه آنها استفاده شود.  وی افزود: کشور چین مهم‌ترین تحریمی که بعد از فروپاشی شوروی به لحاظ زمانی از سوی آمریکا اعمال شده را داشته که تاکنون برقرار است. بعد از ماجرای میدان تیان آن من، در دستورالعملی که از سوی بوش پدر صادر شد، در بند سوم آن که مهم‌ترین است، ممنوعیت صادرات همکاری‌های فناورانه بین شرکت‌های چینی و آمریکایی بود در حالی که شاید این سوال پیش بیاید که چرا چین اکنون یکی از شرکای آمریکا در همین زمینه است. این کارشناس مسائل اقتصادی خاطرنشان کرد: چینی‌ها به‌جای گفتگو بر سر حذف تحریم‌ها، در گفت‌وگوهایشان با طرف آمریکایی گفتند ما می‌خواهیم وارد یک سری کاسبی‌های مشترک شویم و نرفتند برای اینکه خواستار لغو تحریم شوند بلکه به آنها فهماندند شما باید این فضا را ایجاد کنید و در همان حوزه طوری عمل کردند که ریسک تحریم برای آمریکا بالا  برود. شاکری با بیان اینکه آمریکایی‌ها هوشمندانه تحریم‌شان علیه یک کشور را بر نقاط ضعف آن کشور متمرکز می‌کنند، گفت: نکته اینجاست که نقاط ضعف کشورهای مختلف یکی نیست و در صورت همکاری این کشورها، ابزار تحریم تاحد زیادی ناکارآمد می‌شود. تنوع اهداف تحریم آمریکا اگرچه منفرداً امری هوشمندانه است اما در صورت همکاری کشورها یک نقطه ضعف است و موجب می‌شود نیازهای هم را همپوشانی کنند.  این کارشناس اقتصاد سیاسی در پاسخ به اینکه چرا باشگاه تحریمی‌ها تاکنون شکل نگرفته است، گفت: خود این کشورها تلاش می‌کند تاحد ممکن علناً تحریم‌های ‌آمریکا را به چالش نشکند چراکه نمی‌دانند عواقبش چه خواهد بود. نکته دیگر که مانع از تشکیل باشگاه تحریمی‌ها می‌شود وجود بدنه قابل توجه غربگرا در ساختار بوروکراسی یا سیاسی این کشورها است. واقعیت این است که باتوجه به هژمون بودن آمریکا و تسلطش بر علیه یک کشور، همه کشورها منفرداً می‌گویند اگر ما به‌جای اینکه یک راهکار بدیل گفتگو بسازیم، با خود آمریکا گفتگو کنیم بهتر است و بهمین خاطر یک شکست هماهنگی برای تشکیل باشگاه تحریمی‌ها می‌بینیم.  ** تشکیل باشگاه تحریمی‌ها ابعاد فنی بسیاری دارد وی با تاکید بر اینکه تشکیل چنین باشگاهی فراتر از یک تصمیم سیاسی صرف است و ابعاد فنی بسیاری دارد. ارسال محموله نفتی ایران به ونزوئلا گرچه به لحاظ  امنیتی کار فوق العاده‌ای است و توان فنی ایران در تولید بنزین و صادرات آن به آمریکا لاتین  نشان به نمایش می‌گذارد ولی این اقدام از نظر فنی به نسبت حوزه‌های پولی و بانکی و پیچیده‌هایی که منجر به شکست هماهنگی‌ها در زمینه همکاری کشورهای تحریمی می‌شود موضوع بسیار ساده‌تر و دست یافتنی‌تری است.  شاکری در پاسخ به این سوال که با توجه به نکات بیان شده،‌ آیا امکان بسط دادن همکاری کشورهای تحت تحریم آمریکا در حوزه‌های دیگر اقتصادی به غیر از صادرات بنزین وجود ندارد؟ گفت: در تئوری امکان چنین کاری وجود دارد اما در عمل خیر. علت این است که بخش فنی متولی این نوع فعالیت‌ها در ایران، ونزوئلا‌، روسیه و دیگر کشورهای تحت تحریم آمریکا نسبت به انجام  چنین اقداماتی، راغب نیست یعنی چون امکان شکست هماهنگی‌ها در سطح فنی وجود دارد، در حال حاضر نمی‌توان چشم‌انداز مشخصی برای اینگونه هماهنگی‌ها به ویژه در حوزه پولی و بانکی متصور بود. البته رسیدن به تفاهمات سیاسی دور از انتظار نیست ولی وقتی به بحث‌های فنی وارد می‌شویم، شکل و شمایل همکاری‌ها تفاوت پیدا می‌کند. شاکری همچنین در پاسخ به این سوال که ایران در چه حوزه‌هایی می‌توان ورود کند تا علاوه بر اینکه با صادرات خود نیاز کشورهای تحت تحریم آمریکا را برطرف می‌کند، بتواند نیازهای خود را نیز مرتفع سازد، تصریح کرد: اگر کشورهای تحت تحریم که هر یک دارای سیستم‌های بانکی مجزا بوده و به یک نحوی تحت فشار آمریکا هستند، ‌می‌توانستند یک ساختار تصفیه ارزی برای خود ایجاد کنند،‌با توجه به اینکه که هر یک از این کشورها در دوره تحریم‌ها یک حدی از شبکه ارزی زنده مانده در شرایط تحریم را ایجاد کرده بودند این مسئله به آنها کمک زیادی می‌کرد. به عبارت دیگر همپوشانی شبکه‌های ارزی این کشورها می‌توانست آثار خوبی داشته باشد اما بنده بعید می‌دانم که بخش فنی این کشورها در حال حاضر به این نتیجه رسیده باشد که باید این کار را انجام دهد. این کارشناس مسائل اقتصادی خاطرنشان کرد: درست است که دلار در شرایط فعلی به عنوان ارز مرجع در دنیا مطرح است، ولی مسئله این است که اکثر کشورهای تحت تحریم آمریکا به اندازه خودشان دسترسی به منابع دلاری دارند. علت آن نیز این است که این کشورها عموما خیلی بدهی ارزی به دلار ندارند و به بخاطر فشارهای تحریم در حوزه تراز جاری یعنی میزان صادرات و واردات نیز در شرایط متناسبی قرار دارند و تنها در نوع دسترسی به منابع دلاری کمی دچار مشکل هستند. اما در این بین ایران و ونزوئلا بیش از دیگر کشورهای تحت تحریم آمریکا در حوزه دسترسی به منابع دلاری تحت فشار قرار گرفته‌‌اند و طبعاً کشورهایی چون چین و روسیه تا زمانی که به شکل موثری مطمئن شوند از این که دستاوردی بیش از گفتگو با آمریکا به دست بیاورند، در همراهی کردن با ایران و ونزوئلا وارد چالشی جدی با آمریکا نمی‌شوند. ** ارسال محموله سوختی به ونزوئلا گام مهمی برای تشکیل باشگاه تحریمی‌ها خواهد بود. وی افزود: البته این به آن معنا نیست که ما باید منتظر بمانیم تا روسیه و چین به این نتیجه برسند که همراهی با ایران و ونزوئلا در مقابله با سیاست‌های تحریمی آ‌مریکا بیش از همکاری با این کشور به سود آنها تمام می‌شود. بنابراین تشکیل باشگاه کشورهای تحریمی روی کاغذ کاملا منطقی به نظر می‌رسد ولی در عمل زمان زیادی خواهد برد. البته بنده در این تحلیل عوامل جانبی از جمله تاثیر کرونا و یا تغییرات سیاسی در کشورهای مختلف را  بر روند تشکیل چنین باشگاهی  در نظر نگرفتم اما به هر حال اقدام افتخار آمیز ارسال محموله سوختی به ونزوئلا فارغ از مطالب بیان شده گام مهمی برای تشکیل باشگاه تحریمی‌ها خواهد بود. انتهای پیام/
 روحانی درگذشت پدر شهیدان جرفی را تسلیت گفت , رئیس جمهور در پیامی درگذشت پدر شهیدان جرفی را تسلیت گفت. , به گزارش حوزه دولت خبرگزاری تسنیم، حجت‌الاسلام حسن روحانی رئیس‌جمهور در پیامی با تسلیت درگذشت مرحوم "لعیبی جرفی"، فرزند شهید و پدر شهیدان والامقام حمیده، حسن و فاطمه و جانبازان سرافراز مریم و نعیمه جرفی، گفت: این پدر ایثارگر در دفاع از آرمان‌های شهدا و نظام اسلامی، نقشی موثر و ارزنده ایفا کرد. متن پیام روحانی به این شرح است: انالله و انا الیه راجعون درگذشت مرحوم لعیبی جرفی فرزند شهید و پدر شهیدان والامقام حمیده، حسن و فاطمه، و جانبازان سرافراز مریم و نعیمه جرفی، موجب تأثر و تألم خاطر شد. این پدر ایثارگر، با صبوری و اخلاص فراوان، فراق شهیدان عزیز خود را به جان خرید و در دفاع از آرمان‌های شهدا و نظام اسلامی، نقشی مؤثر و ارزنده ایفا کرد. اینجانب مصیبت وارده را به مردم شهیدپرور استان خوزستان و شهر سوسنگرد و خانواده محترم آن مرحوم تسلیت می‌گویم و از درگاه خداوند متعال برای ایشان علو درجات و همجواری با شهیدان دلبندش و برای عموم بازماندگان صبر و سلامتی مسألت دارم. حسن روحانی             رئیس جمهوری اسلامی ایران انتهای پیام/
 در دیدار لاریجانی با فرماندهان ارشد نظامی چه گذشت؟ , لاریجانی در دیدار با فرماندهان ارشد نظامی گفت: در شرایطی که آمریکایی ها قصد تنش آفرینی در منطقه را داشتند، نیروهای مسلح کشورمان با مجاهدت، تلاش و شجاعت توانستند امنیت ایران را حفظ کنند. , به گزارش گروه پارلمانی خبرگزاری تسنیم، علی لاریجانی رییس مجلس شورای اسلامی عصر امروز (سه شنبه 6 خردادماه) با فرماندهان ارشد نظامی و انتظامی  سردار باقری، رییس ستاد کل نیروهای مسلح، امیر موسوی فرمانده کل ارتش، سردار سرلشکر سلامی فرمانده کل سپاه پاسداران انقلاب اسلامی، سردار سرلشکر رحیم صفوی دستیار فرمانده کل قوا، سردار قاآنی فرمانده نیروی قدس سپاه پاسداران انقلاب اسلامی، سردار اشتری فرمانده نیروی انتظامی و سردار حاجی زاده فرمانده هوافضای سپاه پاسداران انقلاب اسلامی کشورمان دیدار و گفتگو کرد. لاریجانی در این دیدار با اشاره به اینکه نیروهای مسلح و بنیه دفاعی کشور رکن مهم نظام و انقلاب محسوب می‌شوند، گفت: این موضوع از حساسیت بالایی برخوردار بوده و حتی بهبود شرایط اقتصادی  نیازمند امنیت است. رییس مجلس شورای اسلامی با اشاره به اینکه نیروهای نظامی و انتظامی کشورمان تامین کننده امنیت جامعه هستند و  از این رو مردم و اقتصاد می توانند در آرامش فعالیت کنند، اظهار کرد: بنابراین تقویت بنیه دفاعی مسئله‌ای اساسی است و تاثیر مستقیم در آرامش جامعه دارد. وی تصریح کرد: نباید فراموش کرد در شرایطی که آمریکایی ها قصد تنش آفرینی در منطقه را داشتند، نیروهای مسلح کشورمان با مجاهدت، تلاش و شجاعت توانستند امنیت ایران را حفظ کنند؛ در این بین باید از سردار سپهبد شهید حاج قاسم سلیمانی یاد کرد که  نقش بسزایی در این راستا ایفا کرد. لاریجانی با تاکید بر اینکه در حوزه حمایت و تقویت بینه دفاعی کشورمان در بین نمایندگان همصدایی وجود داشت، گفت: به عنوان مثال در سال گذشته 2 مرتبه قوانینی در عرصه تقویت بنیه نیروی قدس تصویب شد؛ ابتدا زمانی که آمریکایی ها سپاه پاسداران انقلاب اسلامی را تروریست اعلام کردند و دوم زمانی که حاج قاسم سلیمانی را به شهادت رساندند. رییس قوه مقننه تصریح کرد:  نمایندگان زمانی که سپاه از سوی آمریکا به تروریسم متهم شد، یکپارچه لباس سپاه  پوشیدند تا بگویند اگر قرار است زخمی به سپاه زده شود، همه آنها سپاهی هستند. وی خاطرنشان کرد: می‌توان از قوانین مصوب مجلس در رابطه با نیروی انتظامی، ارتش، سپاه و بسیج نتیجه گرفت، فهم مشترکی میان نمایندگان نسبت به بنیه دفاعی کشور وجود داشته است. قدردانی رییس ستاد کل نیروهای مسلح از زحمات دکتر لاریجانی در قوه مقننه سردار باقری در این دیدار ضمن قدردانی از زحمات دکتر لاریجانی در مجلس شورای اسلامی ، گفت: دوران مسئولیت آقای دکتر لاریجانی در مجلس همزمان با دورانی حساس و تعیین کننده در تاریخ  نظام اسلامی مان بود که  فراز و نشیب های فراوانی را در صحنه بین الملل و منطقه شاهد بودیم. رییس ستاد کل نیروهای مسلح  تصریح کرد: خوشبختانه با مدیریت مناسب لاریجانی توانستیم در شرایط تحریم‌های ظالمانه دشمن، گام‌های بزرگی برای امنیت و عرصه دفاعی کشور برداریم. وی با اشاره به اینکه بدون شک برای تقویت بنیه دفاعی نیاز به همراهی مجلس شورای اسلامی است، ادامه داد: بر این اساس توانستیم در تدوین قوانین مرتبط با نیروهای مسلح و بنیه دفاعی از کمک مجلس برخوردار شویم که این موضوع نیز با توجه دکتر لاریجانی همراه بود. باقری اظهار کرد: قطعاً قدرت دفاعی کشور در شرایط کنونی با سال‌های گذشته قابل قیاس نیست و در بازدارندگی در برابر تهدیدها مسیر رو به رشدی را طی کرده‌ایم. رییس ستاد کل نیروهای مسلح ضمن آرزوی توفیق برای دکتر لاریجانی، خاطرنشان کرد: در این بین برای منتخبان ملت در مجلس یازدهم  آرزوی توفیق داشته و امیدواریم با همراهی نمایندگان مسیر رشد و ارتقاء کشور خصوصا در حوزه دفاعی طی شود. همچنین امیر سرلشکر موسوی فرمانده کل ارتش از حمایت های لاریجانی نسبت به ارتش جمهوری اسلامی ایران تشکر کرد. سردار رحیم صفوی دستیار فرمانده کل قوا نیز در این نشست اظهار داشت: لاریجانی فردی فهیم، صاحبنظر و خدوم برای نظام است که دوران سخت گذشته چه در صداوسیما، دبیری شورای عالی امنیت ملی و مجلس شورای اسلامی تاثیرگذاری بسیار مثبت و درخشانی داشته است. همچنین سردار اشتری فرمانده نیروی انتظامی از همراهی لاریجانی در حمایت های قانونی و بودجه ای قدردانی کرد. سردار قاآنی فرمانده نیروی قدس سپاه پاسداران گفت: آقای لاریجانی دوستی بسیار نزدیکی با شهید سردار سلیمانی داشت و همیشه در شرایط گوناگون بهترین مشاور برای سردار سلیمانی بود و سردار شهید حاج قاسم سلیمانی در کارها تکیه زیادی به دکتر لاریجانی داشت و علاقه فراوانی به هم داشتند؛ من سالها شاهد بودم که سردار سلیمانی مدام با ایشان رفت و آمد داشت و از ایشان مشورت می گرفت. سردار سلامی نیز  در این دیدار گفت: لاریجانی که از ماست و ما افتخار می‌کنیم که ایشان سپاهی هستند و همیشه در خدمت نظام بوده و هستند؛ کمک های ایشان به بخش های مختلف سپاه فرصت مهمی برای ما بود.  رییس ستاد کل نیروهای مسلح در این دیدار با اهداء لوح و هدیه از خدمات 12 ساله لاریجانی در  مجلس شورای اسلامی تقدیر کرد. انتهای پیام/
 جزئیات حضور و غیاب نمایندگان در اردیبهشت ۹۹ , مجلس شورای اسلامی در راستای سیاست شفاف‌سازی و در چارچوب انتشار و دسترسی آزاد به اطلاعات فعالیت نمایندگان مجلس در پانزدهمین گام، اقدام به انتشار گزارش از «اطلاعات حضور و غیاب نمایندگان در صحن علنی مجلس و کمیسیون های تخصصی» کرده است. , به گزارش گروه پارلمانی خبرگزاری تسنیم، قوه مقننه در راستای سیاست شفاف‌سازی و در چارچوب انتشار و دسترسی آزاد به اطلاعات فعالیت نمایندگان مجلس در پانزدهمین گام، اقدام به انتشار گزارش از «اطلاعات حضور و غیاب نمایندگان در صحن علنی مجلس و کمیسیون های تخصصی» کرده است. احتراماً با توجه به موافقت کتبی تعدادی از نمایندگان محترم مبنی بر شفاف سازی وضعیت حضور و غیاب خود در جلسات صحن و کمیسیون های تخصصی، به پیوست گزارش اردیبهشت ماه 1399 ایشان جهت استحضار در پایگاه اطلاع رسانی مجلس شورای اسلامی منتشر می گردد. گفتنی است، این گزارش صرفاً مربوط به حدود یک سوم کل نمایندگان بوده و امکان انتشار اطلاعات دیگر نمایندگان نیز پس از اعلام موافقت ایشان به صورت مکتوب وجود خواهد داشت.  انتهای پیام/
 لاریجانی: حل مشکلات کشور با همفکری قوا مهم‌ترین اقدام انقلابی علیه ستم آمریکاست , رئیس مجلس شورای اسلامی آگاهی‌بخشی به مجلس جدید نسبت به سیمای کنونی کشور را بسیار مهم ارزیابی کرد و افزود: باید باعث ایجاد برداشت مشترک از مسائل مهم کشور در میان دستگاه‌های مختلف شد. , به گزارش گروه پارلمانی خبرگزاری تسنیم، علی لاریجانی رییس مجلس شورای اسلامی در نشستی که ظهر امروز(سه شنبه، 6 خرداد ماه) با معاونان و مدیران کل پارلمانی دستگاه های اجرایی در  مجلس برگزار شد، ضمن تشکر از خدمات حسینعلی امیری، معاون پارلمانی رییس جمهور  گفت: تلاش های  معاونان پارلمانی دستگاه ها در حل مشکلات و در تعامل با نمایندگان مجلس جای قدردانی دارد.   رئیس مجلس شورای اسلامی در ادامه با بیان اینکه کار کردن با مجلسی که اساس  دموکراسی است، نیازمند روحیه تعاملی و صبر است، عنوان کرد: تمامی اقداماتی که در این مسیر از سوی معاونان و مدیران کل پارلمانی صورت گرفت، برای تحقق خواست ملت بود. وی در ادامه تصریح کرد: تلاش کردیم تا زمان پایان مجلس دهم، لوایحی که در دست کمیسیون ها بود را تصویب کنیم و  در دو ماه اخیر حجم زیادی نیز به تصویب رسید اما شورای نگهبان هنوز درباره برخی از آنها نظر خود را ارائه نکرده که معاونان پارلمانی باید پیگیر این موضوع باشند تا در مجلس آتی به ثمر برسد و امور کشور حل و فصل شود. رئیس قوه مقننه در ادامه خطاب به معاونان پارلمانی، عنوان کرد: اذعان می کنم  که شما سلوک خوبی در مجلس دهم داشتید و شرایط همفکری و همدلی دولت و مجلس را فراهم کردید. وی افزود: معتقدم در شرایط کنونی کشور به لحاظ اقتصادی، منطقه ای و بین المللی، سه قوه باید با همفکری حداکثری، بر مشکلات فائق آیند و لذا لازم است با همکاری  مرکز پژوهش های مجلس و کمیسیون ها در شرایط تحریم و بروز بیکاری، مشکلات را با همفکری برطرف کنیم که این مهم ترین اقدام انقلابی در برابر ستم آمریکا خواهد بود. لاریجانی نقش معاونان پارلمانی در برقراری روابط میان دولت و مجلس را بسیار مهم ارزیابی کرد و افزود: آگاهی بخشی به مجلس جدید، نسبت به سیمای موجود کشور بسیار مهم است و  با کمک مرکز پژوهش های مجلس می توان باعث برداشت مشترک دستگاه های مختلف نسبت به مسائل شد. رئیس نهاد قانونگذاری کشورمان در پایان تصریح کرد: برای نظارت، ابزارهای مختلفی وجود دارد که زمان استفاده از این ابزارها بسیار مهم است و باید به آن نظم بخشید. به گزارش خانه ملت، در پایان این نشست، معاونان پارلمانی با اهدای لوح و هدیه‌ای از دکتر لاریجانی رئیس مجلس شورای اسلامی به پاس 12 سال خدمت در مسند ریاست مجلس، تشکر و قدردانی کردند. امیری:  رئیس مجلس از مشکلات مهم کشور گره‌گشایی کرد حسینعلی امیری معاون پارلمانی ریاست جمهوری نیز در آغاز این مراسم شرایط کشور را به لحاظ منطقه ای و بین المللی بسیار حساس دانست و گفت: مدیریت هوشمندانه و حکیمانه دکتر لاریجانی در سه دوره مجلس توانست به گذار کشور از مراحل سخت کمک کند. معاون پارلمانی رئیس جمهور در ادامه با بیان اینکه رئیس مجلس با استفاده از موقعیت خود، گره‌های مهم کشور را باز کرد، اظهار داشت: در مجلس دهم طرح ها و لوایح مهمی در حوزه ملی و بین المللی به تصویب رسید و این مجلس توانست در حوزه نظارت به وظیفه خود عمل کند و در چارچوب گام بردارد. وی در ادامه با بیان اینکه شاهد تعامل خوبی میان مجلس و دولت در این دوره بودیم، عنوان کرد: نمایندگان مختلف مجلس توانستند تعامل  و همفکری مناسبی با دولت داشته باشند و دکتر لاریجانی باعث ارتقای آن شد که همین امر نیز از بسیاری از مشکلات کشور گره‌گشایی کرد. معاون پارلمانی ریاست جمهوری در پایان خاطرنشان کرد: نقش و مدیریت دکتر لاریجانی در مسند ریاست مجلس  شورای اسلامی بی بدیل بود و در تاریخ ماندگار خواهد شد. انتهای پیام/
 شریعتی: فراکسیون انقلاب اسلامی فهرست کامل ۱۲ نفره برای انتخابات هیئت رئیسه معرفی می‌کند , منتخب تهران در مجلس یازدهم و عضو فراکسیون انقلاب اسلامی گفت: ‌تصمیم بر این شده تا فراکسیون برای روز رای‌گیری نامزدهای هیئت رئیسه در صحن علنی، با فهرست کامل ۱۲ نفرهِ‌ حاضر شود. , مالک شریعتی منتخب تهران در مجلس یازدهم در گفت‌وگو با خبرنگار پارلمانی خبرگزاری تسنیم، در پاسخ به این سوال که انتخابات هیئت رئیسه در فراکسیون انقلاب اسلامی چه زمانی تشکیل می‌شود، گفت: براساس جمع بندی صورت گرفته، برگزاری جلسه فراکسیون برای انتخاب و معرفی نامزدهای هیئت رئیسه مجلس منطبق با نظر نمایندگان در جلسه افتتاحیه خواهد بود. وی تصریح کرد: در صورتی‌که  تصمیم نمایندگان این باشد که دومین جلسه علنی مجلس پنجشنبه باشد فراکسیون انقلاب اسلامی برای تصمیم‌گیری درباره گزینه‌های  نهایی شرکت در انتخابات هیئت رئیسه چهارشنبه شب تشکیل جلسه خواهد داد. اما در صورتی که دومین جلسه علنی روز یکشنبه باشد، فراکسیون شنبه شب برای تصمیم‌گیری درباره گزینه‌های نهایی  هیئت رئیسه تشکیل جلسه می‌دهد. شریعتی خاطرنشان کرد: ‌تصمیم بر این شده تا فراکسیون برای روز رای‌گیری در صحن علنی، با فهرست کامل 12 نفرهِ‌ی نامزدهای  هیئت رئیسه حاضر شود. انتهای پیام/
 فرماندهان ارشد نظامی با علی لاریجانی دیدار کردند , فرماندهان ارشد نظامی با رئیس مجلس شورای اسلامی دیدار کردند. , به گزارش گروه دفاعی خبرگزاری تسنیم، فرماندهان سپاه، ارتش و نیروی انتظامی با علی لاریجانی رییس مجلس شورای اسلامی دیدار و گفت‌و‌گو کردند. در این دیدار سرلشکر باقری رئیس ستاد کل نیروهای مسلح، سردار قاانی فرمانده سپاه قدس، امیر  موسوی فرمانده ارتش، سردارسلامی فرمانده سپاه، سردار حاجی‌زاده فرمانده هوافضا سپاه، سردار اشتری  فرمانده نیروی انتظامی حضور داشتند. انتهای پیلم/
 اختصاصی تسنیم| توضیحات رئیس سنّی مجلس یازدهم درباره انتخاب هیئت رئیسه دائم , رئیس سنّی یازدهمین دوره مجلس شورای اسلامی گفت: در جلسه امروز هیئت رئیسه سنّی مجلس مقرر شد که برای زمان انتخاب رئیس و اعضای دائمی هیئت رئیسه، پس از جلسه افتتاحیه از منتخبان به‌صورت استمزاجی رأی‌گیری شود. , حجت‌الاسلام سیدرضا تقوی رئیس سنّی مجلس یازدهم شورای اسلامی در گفت‌وگو با خبرنگار پارلمانی خبرگزاری تسنیم با اشاره به جلسه امروز (سه‌شنبه، 6 خرداد) هیئت رئیسه سنّی مجلس یازدهم، گفت: پیش از ظهر امروز به‌همراه آقایان روح‌الله نجابت و محسن فتحی، دبیران هیئت رئیسه سنّی مجلس یازدهم، جلسه‌ای برای هماهنگی جهت مراسم افتتاحیه مجلس یازدهم که فردا برگزار می‌شود، داشتیم. وی افزود: با توجه به اینکه آیین‌نامه داخلی مجلس تغییر کرده و طبق روال گذشته، در این دوره، پس از مراسم افتتاحیه، هیئت رئیسه موقت انتخاب نمی‌شود، بنابراین باید طبق آیین‌نامه جدید نیز هیئت رئیسه دائمی مجلس یازدهم برای مدت یک سال تعیین شود. منتخب مردم تهران در مجلس تصریح کرد: در جلسه امروز مقرر شد که برای زمان انتخاب رئیس و اعضای دائمی هیئت رئیسه مجلس در دوره یازدهم، پس از جلسه افتتاحیه از منتخبان به‌صورت استمزاجی رأی‌گیری شود. حجت‌الاسلام تقوی ادامه داد: در جلسه امروز هیئت رئیسه سنّی مجلس یازدهم روزهای پنجشنبه و یکشنبه (هشتم و یازدهم خرداد) برای برگزاری جلسه علنی مجلس جهت تعیین رئیس و اعضای هیئت رئیسه دائمی مجلس مشخص شد که درباره یکی از آنها فردا از منتخبان رأی‌گیری استمزاجی صورت می‌گیرد. رئیس سنّی یازدهمین دوره مجلس در پایان خاطرنشان کرد: با توجه به اینکه داوطلبان عضویت در هیئت رئیسه مجلس، اعم از رئیس، نواب، دبیران و سخنگو، تا پایان وقت اداری فردا (چهارشنبه، هفتم خرداد) فرصت دارند در اداره قوانین مجلس ثبت‌نام کنند، بنابراین بهتر است جلسه تعیین هیئت رئیسه دائم در روز یکشنبه آینده برگزار شود. انتهای پیام/+
 رضاخواه: رئیس مجلس باید در تعامل با نمایندگان مجلس توانمند باشد , منتخب تهران در مجلس گفت: از آنجا که رئیس مجلس قرار نیست به جای تمامی نمایندگان خانه ملت تصمیم بگیرد، یکی از ویژگی‌های اصلی رئیس مجلس باید قدرت تعامل بالا با دیگر نمایندگان باشد. , مجتبی رضاخواه منتخب تهران در مجلس یازدهم در گفت‌وگو با خبرنگار پارلمانی خبرگزاری تسنیم، درباره ویژگی‌های رئیس مجلس گفت: مهمترین ویژگی رئیس مجلس کارآمدی اوست. از آنجا که اکثر قوانین تصویبی در مجلس مربوط به حوزه اجرایی بوده و همچنین در حوزه نظارتی نیز شان نظارتی مجلس به کارهای اجرایی باز می‌گردد. بنابراین در صورتی که رئیس مجلس چهره‌ای با سابقه اجرایی مشخص باشد، کلیت مجلس قادر خواهد بود که قدم‌های سازنده‌ای در مسیر رفع مشکلات کشور بردارد.  وی افزود: از آنجا که رئیس مجلس قرار نیست به جای تمامی نمایندگان خانه ملت تصمیم بگیرد، یکی از ویژگی‌های اصلی رئیس مجلس باید قدرت تعامل بالا با دیگر نمایندگان باشد.  منتخب تهران در مجلس خاطرنشان کرد: هر یک از نمایندگانی که موفق به ورود به مجلس شده‌اند، به هر حال دغدغه‌های بخصوصی برای توسعه  زیرساخت‌های  حوزه انتخابیه خود دارند. همین مسئله موجب می‌شود نگاه ملی مجلس برای توسعه مناطق از اهمیت بالایی برخوردار باشد و این مسئله میسر نمی‌شود مگر اینکه رئیس مجلس نگاه فراحوزه‌ای و ملی به مسائل و مشکلات کشور داشته باشد.  رضاخواه تصریح کرد: سابقه اشخاصی که برای ریاست مجلس کاندیدا شده‌اند، مشخص است و بدون شک  چهره‌ای که در دوران مدیریت خود کارآمدی قابل قبول داشته است، صلاحیت ریاست مجلس را دارا خواهد بود. انتهای پیام/
 ارتقای علمی و گسترش فضای انقلابی مطالبه رهبر انقلاب از دانشگاه آزاد است , رئیس دانشگاه آزاد اسلامی گفت: رهبر معظم انقلاب ارتقای علمی، گسترش فضای انقلابی و حفظ کیان دانشگاه آزاد اسلامی را از مسئولان این دانشگاه مطالبه کردند. , به گزارش گروه دانشگاه خبرگزاری تسنیم به نقل از روابط عمومی دانشگاه آزاد اسلامی، محمدمهدی طهرانچی، رئیس دانشگاه آزاد اسلامی، در مراسم تکریم و معارفه سرپرست دانشگاه علوم پزشکی آزاد اسلامی تهران که صبح امروز در سالن شهید احدی این واحد دانشگاهی برگزار شد، با تبریک عید سعید فطر و گرامیداشت یاد شهدای سلامت، گفت: کشور ما چند ماهی است از نظر امنیت سلامت درخطر بوده و انصافاً مردم در این مدت قدر جهادگران نظام سلامت را به ‌خوبی دانستند و خدا را شاکریم که این عزیزان با غیرت، تعصب و دانشی که داشتند، به نحو احسن این بحران را مدیریت کردند. رئیس دانشگاه آزاد اسلامی اظهار داشت: لازم بود امروز در مراسم تکریم برادر بزرگوارم، آقای دکتر ابطحی که جایگاه پدری برایمان دارد و علیرغم 80 سال سن به‌مثابه یک جوان در عرصه‌های مدیریتی پرتلاش هستند، حضور یابم و از خدا می‌خواهم که سایه ایشان بر جامعه علمی کشور مستدام باشد. وی با اشاره به سه مطالبه مقام معظم رهبری از مسئولان دانشگاه آزاد اسلامی خاطرنشان کرد: رهبر معظم انقلاب، ارتقای علمی، گسترش فضای انقلابی و حفظ کیان دانشگاه آزاد اسلامی را از مسئولان این دانشگاه مطالبه کردند که این امر باید با همراهی و صمیمیت، محقق و برآورده شود. عضو هیئت امنای دانشگاه آزاد اسلامی با اشاره به خدمات و دستاوردهای دانشگاه علوم پزشکی آزاد اسلامی تهران در حوزه آموزش پزشکی، خاطرنشان کرد: همه ما شاهد بودیم که در ابتدای شیوع ویروس کرونا در کشور نیاز به کادر پرستاری به‌ شدت احساس می‌شد، به ‌طوری‌ که اعلام شد پرستاران بازنشسته به کار بازگردند و برای همکاری از دیگر دانش‌آموختگان این رشته دعوت به همکاری شد. این در حالی است که 40 درصد پرستاران کشور توسط دانشگاه آزاد اسلامی تربیت می‌شود و دانشگاه‌های علوم پزشکی دولتی 60 درصد این نیاز را پوشش می‌دهند و در دانشگاه آزاد اسلامی حرکت خوبی انجام شد و این دانشگاه دستاوردهای خوبی برای کشور به همراه داشته است.  طهرانچی در ادامه با اشاره به دو مقطع نظام جهانی در مواجهه با سیاست‌های نظام سلامت در 80 سال گذشته، یادآور شد: یکی از این مقاطع، پس از جنگ جهانی دوم بود که رئیس‌جمهور وقت آمریکا اعلام کرد، گسترش درمان در راستای رفاه عمومی مردم خواهد بود. زمانی که به نقشه علمی جهان در آن دوره نگاه می‌کنیم، می‌بینیم که نظام سلامت دستاوردهای خوبی در آن دوره داشت و حوزه امنیت بهداشتی در راستای رفاه مردم و تشخیص به کار گرفته شد. رئیس دانشگاه آزاد اسلامی افزود: پس از فروپاشی شوروی و پایان جنگ سرد، ایالات متحده وارد عرصه جدیدی شد، به طوری که پس از حادثه 11 سپتامبر نظام جدید علمی در این کشور شکل گرفت و موضوع دستیابی به انسان واره‌ها مورد توجه علم قرار گرفت. در این دوره آمریکا پرچمی را تحت عنوان جنگ جهانی تروریسم برافراشت و پزشکی به سمت بیولوژیک و دستکاری ژنتیکی حرکت کرد. در این مقطع، آزمایشگاه های ژنتیکی و بایوتکنولوژی توسعه پیدا کرد و ابرقدرت ها جهت‌گیری سلامت را به سمت اهداف امنیتی خود سوق دادند که این جهت‌گیری دو دهه اخیر با 5 دهه قبل از آن بسیار متفاوت است. وی ادامه داد: غفلت دو دهه گذشته باعث شد که امروز بشر با یک چالش بزرگ و پاندومی جهانی مواجه شود، به طوری که ماحصل سیاست های دو دهه اخیر نتوانست پا به پای تغییرات حرکت کند و متاسفانه برتری امنیتی محور سلامت قرار گرفت، نه مردم. عضو هیئت امنای دانشگاه آزاد اسلامی خاطرنشان کرد: رویکرد نظام سلامت در کشورمان بحث دیگری را دنبال می کند، چرا که پزشکی مبتنی بر اخلاق پزشکی، منعبث از غرب نیست، بلکه برگرفته از آموزه های اخلاقی اسلامی است و هدف آن کم کردن درد مردم و تأمین سلامت کشور است. به همین دلیل ایران اسلامی، آن چه غرب در دو دهه اخیر وضع کرده بود، را دنبال نکرد که نتیجه آن موفقیت‌های ما در مقابله با ویروس کرونا و اهدای شهدای مدافع سلامت بود. شهدایی که با ایثار تمام به صحنه آمدند و ثابت کردند اخلاق و معنویت در تیم پزشکی و درمانی براساس اعتقادات اسلامی است. دانشگاه آزاد اسلامی  پیشرو در آموزش مجازی کشور بود طهرانچی با بیان اینکه حوزه علوم پزشکی دانشگاه آزاد اسلامی می تواند به عنوان پرچمدار سه مطالبه مقام معظم رهبری از این دانشگاه باشد، گفت: حرکت‌های جهادی بزرگی توسط دانشگاه علوم پزشکی آزاد اسلامی تهران صورت گرفت که بسیار ارزشمند است. این دانشگاه اولین دانشگاه کشور است که در حوزه علوم پزشکی در دوره تعطیلی دانشگاه‌ها به دلیل شیوع ویروس کرونا پرچمدار آموزش مجازی در کشور بود و حوزه علوم پزشکی در این مدت تعطیل نشد. دانشگاه آزاد اسلامی به ویژه دانشگاه علوم پزشکی آزاد اسلامی تهران از پیشروان آموزش مجازی کشور بود. این موفقیت حاصل نمی شد مگر با تعهد اعضای هیأت علمی به آموزش و دغدغه ای که آنان نسبت به دانشجویان دارند. وی با اشاره به مأموریت بیمارستان های دانشگاه علوم پزشکی آزاد اسلامی تهران برای رسیدگی به بیماران مبتلا به ویروس کرونا، گفت: از ابتدای شیوع ویروس کرونا در کشور، سه بیمارستان دانشگاه آزاد اسلامی در تهران به این منظور اختصاص یافت و به سرعت اعضای هیأت علمی، بیمارستان‌های تشخیصی کرونا را ایجاد کردند که حاکی از تعهد به توان علمی و خدمت به مردم دارد. رئیس دانشگاه آزاد اسلامی در ادامه با قدردانی از رؤسای سابق دانشگاه علوم پزشکی آزاد اسلامی تهران، اظهار داشت: بدون شک مردان بزرگ در خلق ایده های بزرگ مؤثر هستند، همانطور که دکتر یحیوی دانشگاه علوم پزشکی آزاد اسلامی تهران را پایه گذاری کرد، دکتر ابطحی نیز به عنوان نقطه عطف، این دانشگاه را مدیریت و با خلق نیکوی خود مانند یک پدر توانست همدلی را در این دانشگاه ایجاد کند. دانشگاه آزاد اسلامی در تربیت نیروی انسانی متخصص پیشتاز است  طهرانچی در بخش دیگری از سخنانش با بیان اینکه دانشگاه آزاد اسلامی در تربیت نیروی انسانی متخصص پیشتاز بوده و باید در حوزه های جدید نیز تلاش مضاعف داشته باشد، گفت: دکتر نگاهداری در حوزه علوم پزشکی، علوم انسانی و بایوتکنولوژی دارای تحصیل و تخصص است و ما نیز در نگاه جدید به حوزه علوم پزشکی به این مقوله ها توجه داریم، بنابراین تخصص و سالها تجربه حضوری ایشان در دبیرخانه شورای عالی انقلاب فرهنگی و مشارکت در سیاستگذاری نقشه جامع علمی سلامت کشور می تواند به حرکت رو به جلوی دانشگاه آزاد اسلامی کمک کند. در پایان این مراسم با حضور دکتر محسن نفر معاون علوم پزشکی آزاد اسلامی، دکتر سید محمودرضا آقامیری رئیس دانشگاه آزاد اسلامی استان تهران، دکتر سید حسین یحیوی بنیان‌گذار واحد پزشکی دانشگاه آزاد اسلامی با اهدا لوح تقدیر و هدایا از زحمات و تلاش های دکتر سیدعلی ابطحی رئیس سابق دانشگاه علوم پزشکی آزاد اسلامی تهران قدردانی و حکم انتصاب دکتر بابک نگاهداری به عنوان سرپرست این دانشگاه تقدیم وی شد. همچنین حاضران در مراسم با قرائت فاتحه یاد مجاهدت‌های شهدای سلامت را گرامی داشتند. انتهای پیام/
 گزارش تاریخ| سیر قدرت ایران در دریاها؛ از جنگ و مصادره تا تردد در حیاط خلوت آمریکا , توان دریایی ایران تا پیش از انقلاب اسلامی در خدمت آمریکا و انگلیس بود ‌و آنها نیز مانع از قدرت گرفتن نیروی دریایی می‌شدند اما پس از پیروزی انقلاب اسلامی و گذشت ۴ دهه ایران توانست از تهدید به جنگ یا مصادره عبور کند و به بازدارندگی برسد. , گروه تاریخ انقلاب خبرگزاری تسنیمــ حضور ایران در دریا و شکل‌گیری قدرت دریایی ایران، هرچند در دوره صفویه و با اخراج پرتغالی‌ها از خلیج فارس و جزیره هرمز کلید خورد، اما با مداخله انگلیسی‌ها به سرانجام نرسید. در دوره قاجاریه نیز تلاش‌های جسته و گریخته‌ای برای خرید تجهیزات دریایی انجام گرفت، اما استفاده‌ای از آنان نشد و چند کشتی خریداری‌شده نیز به‌تدریج در نزدیکی بوشهر در آب فرو رفتند و غرق شدند. در اواخر دوره قاجار و همزمان با جنگ جهانی اول، انگلیس که در خلیج فارس حضور نظامی داشت، اقدام به تشکیل پلیس جنوب در ایران کرد و از سواحل و بنادر ایران به‌نفع خود بهره برد. تا زمانی که انگلیس در خلیج فارس حضور داشت، خبری از ظهور توان دریایی ایران نبود. در دوره پهلوی نیز هرچند نیروی دریایی ایران با خرید تجهیزات مدرن از آمریکا و انگلیس قدرت گرفت، اما توان آن در راستای تأمین منافع آمریکا و تبدیل شدن ایران به ‌ژاندارم منطقه و خلیج فارس بود، در همین راستا هم بود که شاه با نظر انگلیسی‌ها، بحرین را از ایران جدا کرد. پس از پیروزی انقلاب اسلامی اولین گام در راستای بومی شدن قدرت دریایی ایران برداشته شد و جوانان متخصص ایرانی در غیاب مستشاران خارجی موفق شدند تجهیزات را به‌کار بگیرند و تعمیر کنند. قدرت نوپای دریایی ایران در دهه اول پس از پیروزی انقلاب اسلامی با جنگ تحمیلی عراق و حملات ناوهای آمریکایی در خلیج فارس روبه‌رو شد. هرچند در این دوره ضرباتی به نیروی دریایی ایران وارد شد، اما مقاومت نیروهای دریایی ارتش جمهوری اسلامی ایران و سپاه پاسداران انقلاب اسلامی مانع از توقف رشد توان دریایی ایران شد و پس از پایان جنگ تحمیلی با تقسیم کاری که بین دو نیروی دریایی سپاه و ارتش انجام گرفت، سپاه به یک نیروی قوی در دفاع از مرزهای آبی جمهوری اسلامی ایران در خلیج فارس تبدیل شد و ارتش در نقش یک قدرت فرامرزی دریایی ظهور پیدا کرد. نتیجه قدرت‌گیری توان دریایی ایران، اتفاقاتی است که در یک دهه اخیر به وقوع پیوسته است، از دستگیری ملوانان متجاوز آمریکایی و انگلیس در مرزهای آبی ایران گرفته تا اینکه تفنگداران نیروی دریایی سپاه در مرداد ماه سال گذشته با توقیف نفتکش انگلیسی متخلف توانستند نفتکش ایرانی را آزاد سازند. این روزها نیز نفتکش‌های ایرانی علی‌رغم تهدیدات مکرر آمریکا پس از عبور مسافت‌ طولانی و عبور از کانال سوئز، خود را به ساحل ونزوئلا رساندند. ** سیطره «پلیس جنوب» بر خلیج فارس در جریان جنگ جهانی اول، دولت‌های روس و انگلیس که از نفوذ آلمان در ایران هراس داشتند و این نفوذ را خلاف منافع خود می‌دانستند، در قراردادی محرمانه ایران را بین خود تقسیم کردند. طبق قرارداد 1907 ایران منطقه‌ای بی‌طرف پیش‌بینی شده بود، اما روس‌ها و انگلیسی‌ها برای حفظ منافع خودشان در ایران قشون نظامی تشکیل دادند. ابتدا روس‌ها نیروی قزاق را با استعداد 11 هزار نفر و با فرماندهی خود ایجاد کردند. سپس دولت انگلیس که در خلیج فارس حضور نظامی داشت در جنوب کشور پلیس تشکیل داد. با تشکیل نیروی قزاق توسط روس‌ها در شمال کشور، انگلیسی‌‌ها به‌بهانه ناامنی و دستبرد به اموال بازرگانان انگلیسی و هندی در جنوب ایران در اخطاری به دولت ایران هشدار دادند که در صورت تکرار این اتفاقات، درجنوب ایران و فارس قوای نظامی تشکیل خواهند داد. در آن اخطاریه تهدید هم کردند که هزینه نگهداری این قشون باید توسط دولت ایران و از محل سود گمرک جنوب و مالیات فارس تأمین شود. پس از انقلاب اکتبر روسیه در سال 1917 نیروهای روس از ایران عقب‌نشینی کردند و انگلیسی‌ها تنها نیروی مداخله‌کننده در امور نظامی و انتظامی ایران بودند. مداخلات انگلیس در ایران به‌حدی افزایش پیدا کرد که مورد اعتراض علما و مراجع قرار گرفت. انگلیسی‌ها ابتدا با تعداد اندکی نیرو پلیس جنوب را به‌راه انداختند و سپس حکومت هندوستان که مستعمره انگلستان بود، نیروهایی را برای تقویت پلیس جنوب به ایران عازم کرد. انگلیس با هدف مبارزه با نفوذ خارجی‌های غیرانگلیسی به‌ویژه آلمانی‌ها و عثمانی‌ها در بخش جنوب ایران، تأمین امنیت راه‌های جنوبی ایران برای تردد کاروان‌های تجاری و تدارکاتی و نظامی انگلیسی‌ها و تأمین امنیت منابع نفتی ایران که تحت سلطه انگلستان قرار داشت، پلیس جنوب را تشکیل داد. پس از انقلاب اکتبر روسیه در سال 1917 نیروهای روس از ایران عقب‌نشینی کردند و انگلیسی‌ها تنها نیروی مداخله‌کننده در امور نظامی و انتظامی ایران بودند. مداخلات انگلیس در ایران به‌حدی افزایش پیدا کرد که مورد اعتراض علما و مراجع قرار گرفت. آیت‌الله سید محمدکاظم یزدی، آیت‌الله میرزا محمدتقی شیرازی و بسیاری از علمای نجف تعرضات انگلیسی‌ها به حقوق و نوامیس و اموال مردم ایران را محکوم کردند و به تشویق و تأیید مبارزان پرداختند. ** مصادره نفتکش رزماری توسط انگلیس پس از ملی شدن صنعت نفت در سال 1329، ایران از سوی انگلستان مورد تحریم اقتصادی قرار گرفت و انگلیس در راستای اعمال تحریم اقتصادی، مانع از فروش نفت ایران به دیگر کشورها شد؛ آنها ملی شدن صنعت نفت را به‌رسمیت نمی‌شناختند و نفت ایران را طبق قرارداد بین دو کشور متعلق به شرکت نفت انگلیس و ایران می‌دانستند. اولین قضاوت لاهه در مرداد سال 1330، ملی کردن صنعت نفت را به‌دلیل خساراتی که به انگلستان وارد کرده بود، غیرقانونی شناخت و این حکم باعث شد مؤسسات کشتیرانی خارجی از حمل نفت ایران خودداری کنند، در واقع از این به بعد اگر کشتی‌های نفتکش یک کمپانی از ایران نفت خریداری می‌کردند مورد تهدید ناوهای جنگی انگلیس قرار می‌گرفتند. در این بین شرکت خصوصی "ایپم" ایتالیایی قبول کرد با 25 درصد تخفیف و با پرداخت شکر در برابر نفت، نفت ایران را بخرد. در گام اول قرار شد این شرکت یک‌هزار تُن نفت از ایران خریداری و در ایتالیا تخلیه کند. البته قرار بود خرید شرکت ایتالیایی در شرایط تحریم آزمایشی باشد و در صورت موفقیت، این شرکت 20 میلیون تُن از نفت خام را در دهه بعد از ایران خریداری کند. نفتکش رزماری در سال 1331 و در دوران نخست‌وزیری مصدق با پرچم هندوراس راهی دریا شد، اما به‌ناگهان کشتی در مسیر اروپا متوقف شد و به‌مدت چند روز کسی خبری از وضعیت آن نداشت تا اینکه در روز 29 خرداد خبر توقیف نفتکش رزماری توسط انگلیس منتشر شد. نفتکش رزماری توسط یک شرکت خصوصی ایتالیایی اجاره شده بود و در حصار تحریم اقتصادی انگلیس وارد بندر ماهشهر شد. اقدام ایران در راستای مقابله با تحریم اقتصادی انگلیس بود و اگر نفتکش رزماری بدون هیچ اتفاقی به ایتالیا بازمی‌گشت، تحریم اقتصادی شکسته می‌شد و ایران در مسیر بهبود وضعیت اقتصادی قرار می‌گرفت. نفتکش رزماری در سال 1331 و در دوران نخست‌وزیری مصدق با پرچم هندوراس راهی دریا شد، اما به‌ناگهان کشتی در مسیر اروپا متوقف شد و به‌مدت چند روز کسی خبری از وضعیت آن نداشت تا اینکه در روز 29 خرداد خبر توقیف نفتکش رزماری توسط انگلیس منتشر شد. در دادگاه عدن وکلای انگلیسی استدلال کردند که شرکت نفت انگلیس ــ ایران، مالک قانونی تمام نفت ایران است و رزماری در حال حمل دارایی‌های مسروقه بوده است. هرچند حکم دادگاه به‌نفع انگلیس بود، اما برای چند ماه ارائه نشد و اخبار توقیف نفتکش‌ حامل نفت ایران موجب هراس دیگر مشتریان نفت ایران شد. در نهایت با رأی دادگاه، نفت ایران به شرکت سابق (انگلیس) رسید و حتی هزینه‌های تخلیه بار و دادرسی نیز از ایران دریافت شد. ** ژاندارمی آمریکا در خلیج فارس پس از کودتای 28 مرداد و خروج انگلیسی‌ها از ایران، آمریکا بر جای انگلیس نشست و در راستای ایجاد یک قدرت محلی برای تأمین منافع خود در غرب آسیا و خلیج فارس، اقدام به تجهیز و تقویت توان نظامی ایران کرد، از این رو اقدام به خرید تجهیزات هنگفت دریایی و آموزش نیروهای خود در دانشگاه‌های نظامی آمریکا و اروپا کرد. ایران همچنین پایگاه‌های دریایی گران‌قیمتی در مناطق جنوبی کشور ایجاد کرد. این پایگاه‌ها در مناطقی احداث شد که مردم آن محروم بودند و با فقر دست و پنجه نرم می‌کردند. نیکسون دو ستون برای حفظ منافع آمریکا در منطقه مشخص کرده بود که ستون نخست ایران و ستون دوم عربستان بود، به همین دلیل مستشاران آمریکایی در ایران حضور داشتند و در تمامی ارکان نظامی ایران مداخله داشتند. خریدهای تجهیزاتی و تسلیحاتی با هدف ژاندارمی ایران در منطقه و حمایت و حفظ منافع آمریکا انجام گرفت. نیکسون دو ستون برای حفظ منافع آمریکا در منطقه مشخص کرده بود که ستون نخست ایران و ستون دوم عربستان بود، به همین دلیل مستشاران آمریکایی در ایران حضور داشتند و در تمامی ارکان نظامی ایران مداخله داشتند، به‌عبارت دیگر از راهبرد تا تاکتیک نظامی کشور در اختیار آمریکایی‌ها بود. امیر معنوی از فرماندهان سابق نیروی دریایی ارتش در گفتگو با تسنیم گفت: «ناوهای نیروی دریایی ارتش در جریان جنگ ظفار از ساحل عمان، مواضع چپ‌گراهای عمانی را هدف قرار دادند و آن ناوهایی که با پول مردم محروم بندرعباس و دیگر شهرها خریداری شده بود، در اینجا وارد عمل شدند. پیش از انقلاب اسلامی، نیروی دریایی ارتش با پول مردم ایران برای حفظ منافع کشوری دیگر می‌جنگید، علاوه بر آن ایران به مستشاران آمریکایی که برای آن‌ها می‌جنگیدیم، حقوق، مزایا و خدمات پرداخت می‌کرد.» ** جدایی بحرین از ایران با نظر انگلیسی‌ها انگلیس قبل از اجرایی کردن تصمیم خود برای کاستن از هزینه‌های حضور فیزیکی و ناوگانی‌اش در خلیج فارس نقاط استراتژیکی را در این منطقه برای داشتن پایگاه ثابت کم‌هزینه مشخص ساخت که از آن جمله بحرین بود. رضاخان با اینکه نمی‌خواست ننگ جدایی بحرین را به جان بخرد، سعی می‌کرد انگلیسی‌ها را راضی کند که نگه‌داشتن این جزیره، خطری برای منافع بریتانیا ندارد، با این حال، رضاشاه نمی‌توانست به‌طور علنی اعتراض خود را به انگلیسی‌ها اعلام کند، از این رو هیچ‌گاه از اتباع ایرانی جزیره حمایت نکرد. محمدرضا شاه در سال 1347 در سفری به هند گفت‌: «اگر مردم بحرین مایل نباشند به کشور ما ملحق شوند هرگز به زور متوسل نخواهیم شد و هر کاری که بتواند اراده مردم بحرین را به‌نحوی که نزد همه جهانیان به‌رسمیت شناخته شود، نشان دهد خوب است‌.»، شاه استقلال بحرین را منوط به نظر مردم بحرین کرد و این عمل در تاریخ ایران سابقه نداشت. ایران سعی داشت سرنوشت بحرین در یک همه‌پرسی تعیین شود، در حالی که دولت‌های بحرین و بریتانیا با آن مخالفت کردند، در نتیجه ایران و بریتانیا توافق کردند به‌جای برگزاری همه‌پرسی‌، از سازمان ملل متحد خواسته شود سرنوشت سیاسی این سرزمین را از طریق یک نظرسنجی از میان گروه‌ها و طبقات مختلف تعیین کند. حکومت بحرین که تحت نفوذ بریتانیا بود برای تأثیرگذاری بر نتیجه نظرخواهی مصمم شد تا ساختار جمعیتی این سرزمین را با اکثریت دادن به عرب‌ها دگرگون کند. در نهایت در بهار سال 1350 شمسی تهران و منامه مرزهای دریایی میان خود را تعیین و تصویب کردند و روابط دوجانبه را در همه زمینه‌ها آغاز نمودند. جزیره بحرین در روز 23 مرداد 1350 رسماً استقلال خود را از سرزمین مادری اعلام کرد و ایران نخستین کشوری بود که یک ساعت پس از اعلام استقلال، آن کشور را به‌رسمیت شناخت. یکی از علل از دست رفتن بحرین نداشتن قوای بحریه (نیروی دریایی) قوی و مستقل در خلیج فارس بود و به‌دلیل نداشتن توان و همچنین اراده لازم بحرین را از ایران جدا کردند. ارسلان خلعتبری نماینده مجلس شورای ملی در جلسه 132 مجلس نوزدهم شورای ملی (پنجشنبه 23 آبان 1336) در نطقش درباره بحرین به همین موضوع اشاره داشت و می‌گوید: "بحرین یکی از استان‌‌های ایران شناخته می‌‌شود و هست و بحرین همیشه مال ایران بوده است. تاریخ قدیم ایران را که نگاه کنیم، می‌بینیم بحرین همیشه مال ایران بوده است. بنده می‌‌خواهم اینجا حق‌گزاری کنم از یک ایرانی بااطلاع و وطن‌‌پرست به‌نام فریدون آدمیت. او کتابی نوشته است راجع به بحرین و از اسنادی که خود اروپایی‌ها منتشر کرده‌اند و در تمام کتابخانه‌‌های دنیا نیز موجود است، با دلیل و مدرک ثابت کرده است که بحرین همیشه مال ایران بوده است تا زمان ناصرالدین شاه هم در دست ایران بوده است. انگلیس‌ها فقط برای اینکه راجع به خرید و فروش برده با شیخ بحرین قرارداد بسته‌اند، از این جهت خودشان را حامی شیخ غاصب بحرین معرفی می‌کنند، و الّا هیچ سند تاریخ‌‌پسند، محکمه‌‌پسند، عامه‌پسندی ندارند. باکمال تأسف ما یک ضعفی که داریم این است که بحریه قوی نداریم. آقایان! من پارسال هم اینجا تذکر دادم و عرض کردم که یک مثلی ما داریم که می‌گوید: یک بند انگشت شاخ، بهتر است از صد ذرع دُم!" ** جنگ نفتکش‌ها در خلیج فارس پس از پیروزی انقلاب اسلامی، مستشاران آمریکایی از ایران خارج شدند. آنان فکر نمی‌کردند که جوانان ایرانی بتوانند از تجهیزات دریایی استفاده کنند، اما با آغاز جنگ و شرایطی که بر ایران تحمیل شد، متخصصان نیروی دریایی ارتش توانستند تجهیزات را به‌کار بیندازند و در عملیات‌هایی همچون اشکان، شهید صفری و مروارید علیه دشمن متجاوز بعثی استفاده کنند. عملیات مروارید 67 روز پس از آغاز جنگ تحمیلی و در آب‌های خلیج فارس علیه نیروی دریایی ارتش عراق اجرا شد. نیروی دریایی ارتش ایران در این عملیات توانست چند ناوچه عراقی را غرق کند و ضرباتی را بر نیروی دریایی عراق وارد سازد.  هرچند عملیات مروارید توانست توان دریایی عراق نابود کند، اما جنگ در دریا تا سال 67 ادامه پیدا کرد. نیروی هوایی ارتش عراق با مجهز شدن به جنگنده‌های میگ و سوپراتاندار فرانسوی توانست در طول جنگ تهدیداتی را متوجه کشتی‌های تجاری و نفتکش‌های ایرانی سازد؛ اما با اقداماتی که ایران در جهت تقویت پدافند هوایی و طراحی هدف‌های کاذب انجام داد، توانست مانع از وارد آمدن آسیب‌های چندانی به کشتی‌های تجاری و نفتکش‌ها شود. درگیری‌ها ایران و عراق در خلیج فارس که به جنگ نفتکش‌ها شهرت یافته بود، با مداخله نظامی آمریکا دور تازه‌ای به خود گرفت. در این زمان نیروی دریایی سپاه شکل گرفته و توان خود را متوجه مقابله با اقدامات آمریکا در خلیج فارس کرده بود. در سال‌های 66 و 67 درگیری‌هایی بین ایران و آمریکا در خلیج فارس به وجود آمد. آمریکا در این زمان به برخی شناورهای ایرانی، پایانه‌های نفتی و هواپیمای مسافربری حمله کرد. ایران نیز در مقابل به مقاومت پرداخت و ضرباتی را به ناوهای آمریکایی وارد کرد. ** متوقف‌ساختن نفتکش انگلیسی توسط ایران نیروهای دریایی سپاه و ارتش پس از پایان جنگ تحمیلی، با تقسیم مأموریتی که انجام دادند به توسعه توان رزمی خود پرداختند و به قدرت بازدارندگی دست یافتند. در این مدت شناورهای مختلف نظامی از نوع سبک و سنگین توسط ایران طراحی و تولید شد که نمونه برجسته آن ناوشکن جماران است. 67 سال پس از ماجرای نفتکش رزماری، انگلیس دوباره اقدام به توقیف نفتکش ایرانی کرد، اما این بار انگلیس پس از 40 روز و با رأی دادگاه جبل الطارق مجبور به آزادسازی نفتکش ایرانی گریس‌ــ‌1 شد. نفتکش ایرانی گریس‌ــ‌1 سیزدهم تیر ماه 98 به‌اتهام ادعایی ارسال نفت به سوریه و نقض تحریم‌های اتحادیه اروپا در جبل الطارق (واقع در شبه‌جزیره ایبریا و از سرزمین‌های برون‌مرزی تحت حاکمیت انگلیس) توقیف و بلافاصله تصاویری از حضور کماندوهای نیروی دریایی سلطنتی بریتانیا به‌روی عرشه نفتکش منتشر شد؛ اقدامی که مورد استقبال آمریکا قرار گرفت و بعدها مشخص شد که اصلاً با درخواست خود آمریکایی‌ها صورت گرفته است.  با پایان یافتن زمان اولیه توقیف نفتکش ایرانی، دادگاه جبل‌الطارق حکم داد که نفتکش گریس‌ــ‌1 به‌مدت 2 هفته دیگر در توقیف می‌ماند. پس از حکم تمدید توقیف نفتکش ایرانی، یک فروند نفتکش انگلیسی با نام "stena impero" هنگام عبور از تنگه هرمز به‌علت آنچه رعایت نکردن قوانین و مقررات بین‌المللی دریایی اعلام شد و بنا به درخواست سازمان بنادر و دریانوردی استان هرمزگان، توسط نیروی دریایی سپاه توقیف شد. انگلیس پس از اینکه واسطه‌هایی به ایران فرستاد و نتوانست نفتکش خود را آزاد سازد، مجبور به آزادسازی نفتکش ایرانی در جبل الطارق شد و در نهایت دادگاه جبل الطارق حکم آزادی نفتکش انگلیسی را صادر کرد. گفته می‌شود که انگلیس اصرار داشت ابتدا نفتکشش آزاد شود سپس نفتکش ایرانی را آزاد کند، اما نفتکش ایرانی آزاد شد و نفتکش انگلیسی به‌دلیل تخلفاتی که مرتکب شده بود، در بندرعباس متوقف ماند و پس از مدتی آزاد شد.  این روزها نیز نفتکش‌های ایرانی در حال ارسال بنزین به ونزوئلا هستند، این اقدام در حالی انجام می‌گیرد که دو کشور از سوی آمریکا تحریم شده‌اند و آمریکا تهدید کرده بود که نفتکش‌ها را هدف قرار خواهد داد ولی با همه این حواشی، از 5 فروند نفتکش ایرانی تا کنون 2 فروند در سواحل ونزوئلا پهلوگیری کرده‌اند و مابقی آنها نیز به‌زودی به لنگرگاه این کشور خواهند رسید. انتهای پیام/+
 عرف به تسنیم خبر داد: احتمال برگزاری انتخابات ریاست‌جمهوری سیزدهم در خرداد ۱۴۰۰ , معاون سیاسی وزیر کشور از احتمال برگزاری انتخابات ریاست‌جمهوری در خرداد سال آینده خبر داد و گفت: برای اعلام دقیق روز برگزاری انتخابات باید با شورای نگهبان به همفکری لازم برسیم. , جمال عرف معاون سیاسی وزیر کشور در گفت‌و‌گو با خبرنگار حوزه دولت خبرگزاری تسنیم، درخصوص زمان برگزاری انتخابات ریاست‌جمهوری 1400 گفت: ما خرداد ماه 1400 را به شورای نگهبان پیشنهاد کردیم و منتظر هستیم تا پاسخی به این موضوع داده شود. وی افزود: فعلاً تاریخ دقیق و اینکه در چه روزی برگزار شود مشخص نیست و در این زمینه نیز باید با شورای نگهبان به همفکری لازم برسیم، بر همین اساس زمان‌بندی برگزاری این دور از انتخابات نیز پس از مشخص شدن زمان برگزاری انتخابات تنظیم خواهد شد. معاون سیاسی وزیر کشور درباره زمان برگزاری انتخابات میان‌دوره‌ای مجلس یازدهم نیز اظهار داشت:  انتخاب 11 نماینده به انتخابات مرحله دوم کشیده شده است که تکلیف این تعداد از نمایندگان در روز 21 شهریور ماه مشخص خواهد شد اما انتخاب میان‌دوره‌ای سه نماینده دیگر نیز همزمان با انتخابات ریاست جمهوری در سال 1400 برگزار می‌شود. عرف گفت: مجلس یازدهم از فردا با 276 نماینده منتخب مردم رسماً آغاز به کار می‌کند و ما آرزوی موفقیت برای نمایندگان ملت را داریم. انتهای پیام/+
 جلسه فرماندهان ارشد نظامی برای بررسی تهدیدات پیشِ‌رو/ تأکید سرلشکر رشید بر ارتقای توان دفاعی با تأمین نیازهای نیروهای مسلح , فرمانده قرارگاه مرکزی حضرت خاتم الانبیا(ص) در جلسه با فرماندهان ارشد نیروهای مسلح بر ضرورت ارتقای قدرت بازدارنده دفاعی برای مقابله با تهدیدات تأکید کرد. , به گزارش گروه دفاعی خبرگزاری تسنیم، سردار سرلشکر غلامعلی رشید فرمانده قرارگاه مرکزی حضرت خاتم الانبیا(ص) امروز (سه‌شنبه) در جلسه با فرماندهان ارشد نیروهای مسلح ضمن بررسی تهدیدات پیشِ‌رو، با نظر به ضرورت ارتقای قدرت دفاعی ــ بازدارنده جمهوری اسلامی، از طریق تأمین نیازمندی‌های نیروهای مسلح، برای رویارویی با تهدیدات نظامی ــ امنیتی، از نقش برجسته و تعیین کننده علی لاریجانی به‌عنوان رئیس مجلس شورای اسلامی در ادوار سه‌گانه تجلیل کرد. فرمانده قرارگاه مرکزی حضرت خاتم‌الانبیا(ص) از لاریجانی به‌دلیل حمایت قوه مقننه در پشتیبانی و کمک به حل مسائل و مشکلات نیروهای مسلح به‌ویژه محور مقاومت تقدیر و سپاسگزاری کرد. انتهای پیام/+
 کیفی سازی مهمترین برنامه‌ دانشگاه علوم پزشکی آزاد اسلامی است , سرپرست دانشگاه علوم پزشکی آزاد اسلامی تهران، کیفی سازی و استانداردسازی خدمات و احیای ظرفیت های برون دانشگاهی را از مهمترین برنامه های این واحد دانشگاهی اعلام کرد. , به گزارش گروه دانشگاه خبرگزاری تسنیم به نقل از روابط عمومی دانشگاه آزاد اسلامی، مراسم تکریم و معارفه سرپرست دانشگاه علوم پزشکی آزاد اسلامی تهران با حضور محمدمهدی طهرانچی، رئیس دانشگاه آزاد اسلامی، محسن نفر، معاون علوم پزشکی، سید محمودرضا آقامیری، رئیس دانشگاه آزاد اسلامی استان تهران، سید علی ابطحی، رئیس سابق دانشگاه علوم پزشکی آزاد اسلامی تهران و جمعی از مدیران، اساتید و کارکنان این دانشگاه برگزار شد.  بابک نگاهداری، سرپرست دانشگاه علوم پزشکی آزاد اسلامی تهران، در این مراسم با تشکر از حسن اعتماد دکتر طهرانچی و قدردانی از زحمات دکتر یحیوی بنیان گذار واحد پزشکی دانشگاه آزاد اسلامی و دکتر ابطحی رئیس سابق این دانشگاه، گفت: خوشبختانه میراث بزرگی برای این دانشگاه به عنوان یکی از دانشگاه های مهم کشور در حوزه علوم پزشکی، ایجاد شده و امیدواریم که ما میراث دار رؤسای پیشین این دانشگاه بوده و با مدیریت جدید بتوانیم برای آیندگان دانشگاه میراث خوبی به جای بگذاریم. وی با بیان اینکه مدیریت در دانشگاه های علوم پزشکی با مدیریت در دستگاه های اجرایی و حتی دانشگاه های وزارت علوم متفاوت است، خاطرنشان کرد: یک مدیر در دستگاه اجرایی با دو ضلع مدیران و کارکنان مواجه است. این مدیریت در دانشگاه های وزارت علوم شامل دو ضلع دیگر یعنی اعضای هیأت علمی و دانشجویان می شود که با توجه به حوزه نخبگانی دانشگاه، مسئولیت را سخت تر می کند، اما مدیریت در دانشگاه های علوم پزشکی با 5 ضلع مواجه است که ضلع پنجم آن مردم هستند، بنابراین این حوزه ظرافت های خاص خود را دارد که باید در مدیریت لحاظ شود. سرپرست دانشگاه علوم پزشکی آزاد اسلامی تهران با تأکید بر اینکه در محیط های علمی و دانشگاهی نمی توان با روش دستوری کارها را پیش برد، گفت: اساس مدیریت بنده مشارکت در تصمیم سازی و اجراست، بنابراین همه خانواده دانشگاه علوم پزشکی آزاد اسلامی تهران در تصمیم سازی این دانشگاه مشارکت خواهند داشت و زمانی که به تصمیم نهایی برسیم، با تکیه بر خردجمعی و تعامل با بدنه و مدیران دانشگاه، کارها را با قدرت و جدیت اجرایی خواهیم کرد.  نگاهداری کیفی سازی و استانداردسازی خدمات و احیا ظرفیت های برون دانشگاهی را از مهمترین برنامه های خود عنوان کرد و افزود: اگر موفق شویم کیفیت در دانشگاه را ارتقا دهیم، قدرت چانه زنی برای ایجاد فرصت های بیشتر مهیا می شود که ما از همه ظرفیت ها برای موفقیت بیشتر دانشگاه استفاده خواهیم کرد. در طراحی ها به گونه ای عمل خواهیم کرد که منافع فردی و سازمانی را به هم گره بزنیم تا بتوانیم در تحقق منافع و اهداف موفق باشیم. وی در پایان خاطرنشان کرد: بیانیه گام دوم انقلاب، ابلاغ شده از سوی مقام معظم رهبری، سند دانشگاه اسلامی و شعار دانشگاه اجتماعی که از سوی دکتر طهرانچی مطرح شده، ظرفیت بزرگی را در اختیار ما قرار می دهد که می توانیم با تکیه بر اخلاق و احترام متقابل در محیط دانشگاهی، در راستای تحقق آنها حرکت کنیم و برندسازی خوبی برای دانشگاه آزاد اسلامی داشته باشیم. انتهای پیام/
 نامه یک تشکل دانشجویی به منتخبان مجلس , انجمن اسلامی دانشجویان دانشگاه شهید بهشتی در نامه ای به منتخبان مجلس شورای اسلامی نکاتی را درباره این مسئولیت یادآور شد. , به گزارش گروه دانشگاه خبرگزاری تسنیم ، انجمن اسلامی دانشجویان دانشگاه شهید بهشتی در نامه ای به منتخبان مجلس شورای اسلامی نکاتی را درباره این مسئولیت یادآور شد. در بخشی از این نامه آمده است:  برخود واجب می‌دانیم تا برای تحقق مجلسی کارآمد و مردم سالار نکاتی را خدمت شما عرض کنیم و گوشزد می‌کنیم که به جای پرداختن به اموری حواشی برانگیز و به دور از اولویت در پوشش وحدت به اولویت‌های مردم و کشور رسیدگی کنید که تا انتخابات ریاست جمهوری مدت زیادی نمانده و مبادا عملکرد ناقص شما مدعیان انقلابی‌گری مردم را از تحقق یک دولت جوان حزب اللهی ناامید کند که در آنصورت مسئول بلا منازعه آن شما هستید. 1) اولین موضوع که می‌شود به عنوان نکته‌ای کلیدی در تحقق کامل مردمسالاری دینی به آن اشاره کرد اصلاح قانون انتخابات است. البته قوانین متعددی وجود دارد که نیاز به بازنگری برای اصلاح، حذف یا جایگزینی دارند اما یکی از مهم‌ترین آن‌ها بحث انتخابات است؛ چراکه به عنوان مهم‌ترین عرصه ظهور و بروز که قابلیت کمی دارد است و اگر این مهم دچار مشکل باشد، مردمسالاری نیز با مشکل مواجه است. در خصوص قانون انتخابات نیز به می‌توان به سه حوزه مهم اشاره کرد: ‌أ. اصلاح نظام انتخاباتی اکثریتی به تناسبی برای وقوع مشارکت حداکثری و در نظر گرفتن همه نظرات از جمله نظر اقلیت. ‌ب. ایجاد روندی برای نظارت بر رفتار نمایندگان حین دوره مجلس. هیئت نظارت بر رفتار نمایندگان با نداشتن ابزارهای حقوقی لازم نمی‌تواند کارآمد عمل کند. به نظر ایجاد فضایی برای نظارت شورای نگهبان چون پیش از انتخابات موثر می‌تواند باشد. همچنین موثرتر کردن نظرات هیئت نظارت و نقش قوه قضائیه با در ایجاد یک روند قانونی. ‌ج. در بحث تأیید صلاحیت‌ها که توسط شورای نگهبان صورت می‌گیرد، بعضاً در قانون انتخابات موارد مبهم وجود دارد و حتی در کنار صلاحیت، شایستگی را نمی‌توان بررسی نمود. موضوع زمان مورد نیاز برای بررسی کاندیداها با توجه به ابزار در دست شورا نیز معضل است. این حوزه‌ایست که شورای نگهبان نیز معترض آن است و نیاز به اصلاحات موثری دارد.  2) موضوعی دومی که برای افزایش نقش صاحبان اصلی کشور، یعنی مردم و تحقق مردمسالاری می‌توان در نظر گرفت شفافیت آرا نمایندگان است. تجربه تلخ مجلس گذشته در تصویب قوانین و همچنین حواشی استیضاح وزیران که با عدم هماهنگی و حتی پس گیری امضا همراه شد، نشان از عدم شفافیت در آرا و تأثیر فشارهای مختلف چه از سوی دولت و چه از سوی احزاب و سایر لابی‌ها بود.  3) مسئله‌ مهم بعدی که نقش مردم باید در آن در نظر گرفته شود ساختار بودجه بندی کشور است. فارق از اینکه بودجه برخی بخش‌ها با وجود اهمیت فراوان چون بودجه آموزشی آن مقدار لازم نیست؛ سهم مردم و پیاده کردن اقتصاد مقاومتی در بودجه بندی رعایت نمی‌شود. بودجه کشور باید از سوی فعالیت‌های اقتصادی داخلی تامین شود و نه منابعی طبیعی چون نفت که خود آن می‌تواند به جای خام فروشی به رشد اقتصادی کشور کمک کند. در این زمینه برای تامین بخشی از بودجه و از سویی دیگر رعایت عدالت بین اقشار جامعه و کشیدن لگام سودجویانی که فقط به فکر منافع شخصی خود هستند می‌توان به اصلاح ساختار مالیاتی اشاره کرد. نظامی که با وجود راه حل‌های موجود چند ماهه دچار عیب فراوان است. مالیات بر عایدی سرمایه، تملک خرید سکه های بیش از حد، ملک خالی از سکنه که مثال‌هایی برای اصلاح این نظام معیوب است که خود به تنهایی می‌تواند بودجه کشور را به مقدار زیادی تامین کند و دغدغه کسری بودجه پیش نیاید. از موارد دچار نقص دیگر که به عنوان مثالی ذکر می‌شود مقوله مالیات موکلان، پزشکان و هنرمندان است. 4) چه تناقض مضحک و عجیبی روی می‌دهد زمانی که نمایندگان که حضور خود را مدیون رای مردم هستند، پس از رای‌آوری مردم را فراموش ‌کنند. گویا فقط هنگام جمع‌آوری رای مردم را مهم می‌دانند.  در ارتباط با مردم، دانشجویان حلقات واسطی بین مردم و نمایندگان هستند. لازم است رویه ناصوابی که تا پیش از این در بین عده‌ای از نمایندگان چون آقای لاریجانی، رئیس سه دوره مجلس شورای اسلامی، بوده است که حتی پاسخ نامه دانشجویان را هم نمی‌دهند از سوی نمایندگان اصلاح جدی شود و خود را غریبه با دانشجویان و مردم نبینند. دانشگاه می‌تواند به عنوان یک بازوی راست و کمک کننده به مجلس در تصمیمات خود کمک نماید. حضور نمایندگان در دانشگاه و یا حضور دانشجویان در کمیسیون‌های مختلف مجلس و ارتباط دو طرفه می‌تواند به راهکار کمکی آنان در تصمیم گیری‌ها و تصویب قوانین باشد.  5) ارتباط سازنده دولت و مجلس نه به معنای هموار کردن مسیر اقدامات دولت حتی اگر خلاف منافع ملی باشد؛ بلکه باید به صورت اعمال فشار بر دولت نه به صورت یک منازعه، بلکه به صورت فشار برای همکاری و همراهی دولت با مجلس و حرکت در جهت منافع ملی باشد. در غیر اینصورت نمایندگان به جای آنکه وکیل مردم باشند، وکیل الدوله هستند. موضوع تعارض منافع نیز موضوعی است که باید نظارت جدی بر آن شود و حتی اگر قانون مشخصی برای آن در نظر گرفته شود زیاده روی نیست. اگر این موضوع حل نشود، در بررسی لوایح، رای اعتماد، استیضاح، انتخاب اعضای کمیسیون‌های داخلی و امثالهم این احتمال وجود دارد که نمایندگان برخلاف خواست مردم و منافع ملی گام بردارند. 6) در حوزه سیاست خارجی نیز لازم است تجربه تلخ برجام و FATF یادآوری شود. چطور است مجلسی که مانع شفافیت خود برای ملت خود هست، به دنبال شفافیت مجاری اقتصادی کشور، آن هم در شرایط تحریمی برای بیگانگان باشد. در حالیکه با وجود راهکارهای داخلی از ظرفیت آن استفاده نکرد.   مشکل دیگری که در مواجهه با لوایح خارجی و پررنگ کردن آن‌ها وجود دارد، فراموش کردن مشکلات داخلی موجود است و با سرگرم شدن با آنان از دغدغه اصلی مردم فاصله گرفته می‌شود. امیدواریم نکات گفته شده مورد توجه منتخبین یازدهمین دوره مجلس شورای اسلامی واقع شود و در این دوره مجلس به راس امور بازگردد. انتهای پیام/
 شرایط عضویت نمایندگان مجلس در کمیسیون‌های تخصصی تغییر کرد+ جزئیات , رئیس کمیسیون تدوین آیین‌نامه داخلی مجلس شورای اسلامی جزئیاتی از تغییرات ایجاد شده در آیین‌نامه داخلی پارلمان را تشریح کرد. , غلامرضا کاتب رئیس کمیسیون تدوین آیین‌نامه داخلی مجلس شورای اسلامی در گفت‌وگو با خبرنگار پارلمانی خبرگزاری تسنیم با اشاره به جزئیاتی از تغییرات ایجاد شده در آیین‌نامه داخلی مجلس، گفت: در دهمین دوره مجلس، تغییراتی در آیین‌نامه داخلی پارلمان با رأی اکثریت نمایندگان ایجاد شده که در یازدهمین دوره مجلس، اجرا می‌شود. وی افزود: طبق تغییراتی که در آیین‌نامه داخلی مجلس ایجاد شده، در این دوره، عضویت نمایندگان مجلس در کمیسیون‌های تخصصی، پس از تأیید اعتبارنامه، نسبت به دوره‌های قبل تغییر کرده است، به نحوی که شاخص‌ها و ملاک‌هایی برای آن تعیین شده است. رئیس کمیسیون تدوین آیین‌نامه داخلی مجلس با اشاره به شاخص‌ها و ملاک‌های عضویت نمایندگان مجلس در کمیسیون‌های تخصصی، گفت: با اصلاحات و تغییراتی که در آیین‌نامه داخلی مجلس انجام شده، امکان لابی‌گری و زد و بند برای عضویت در کمیسیون‌ها به حداقل رسیده است. کاتب اضافه کرد: براساس تغییرات ایجاد شده در آیین‌نامه داخلی مجلس، شرایطی اعم از سابقه یک دوره نمایندگی، سابقه عضویت در کمیسیون مربوطه، مدرک تحصیلی مرتبط با کمیسیون مربوطه، سابقه اجرایی مرتبط با کمیسیون مربوطه تعیین شده است. وی یکی دیگر از تغییرات ایجاد شده در آیین‌نامه داخلی مجلس را حذف انتخاب رئیس و هیئت‌رئیسه موقت عنوان کرد و گفت: طبق آیین‌نامه جدید، رئیس و اعضای هیئت‌رئیسه دائم در اولین جلسه پس از مراسم افتتاحیه انتخاب می‌شوند. رئیس کمیسیون تدوین آیین‌نامه داخلی مجلس در پایان خاطرنشان کرد: در صورتی که اعتبارنامه‌ هر کدام از اعضای هیئت‌رئیسه دائم، اعم از رئیس و یا اعضای هیئت‌رئیسه از سوی شعب تأیید نشود، در اولین جلسه برای جایگزین او از بین نمایندگان، در یک جلسه علنی رأی‌گیری و انتخاب می‌شود. انتهای پیام/
 زنگنه: رئیس مجلس باید در حوزه‌های مختلف نظام مسئولیت داشته باشد , منتخب مردم تربت‌حیدریه گفت: کسی می‌تواند ریاست مجلس را به‌عهده بگیرد که در حوزه‌های مختلف نظام در ‌‌۴۰ سال گذشته مسئولیت داشته باشد. , به گزارش گروه سیاسی خبرگزاری تسنیم، محسن زنگنه درخصوص ویژگی‌های رئیس مجلس شورای اسلامی گفت: با نگاه به فضای جاری کشور، بهترین شاخص، بیانیه گام دوم رهبری است. در بیانیه گام دوم سه ویژگی برای مدیران اجرایی در سطوح بالا عنوان می‌شود؛ مهم‌ترین ویژگی تزریق امید توسط رئیس مجلس به جامعه است چراکه اکنون به‌جهت ناکارآمدی‌های مجلس دهم و دولت در طول 7 سال گذشته، نوعی دلزدگی میان مردم ایجاد شده است و مردم به مجلس یازدهم دل بسته‌اند. وی افزود: شاخص‌های رئیس مجلس را از دو منظر می‌توان مورد واکاوی قرارداد؛ نخست تکالیف و وظایف تعیین‌شده در آیین‌نامه داخلی مجلس شورای اسلامی است که به‌خوبی مبرهن می‌کند چه‌کسی شایسته و توانایی ریاست مجلس را دارد و از منظر دیگر، شرایط روحی جامعه و تکالیفی است که رهبری و قوای دیگر، از مجلس انتظار دارند. اگر مسیر حرکت از دو منظر بررسی شده باشد می‌توان بسیار شفاف حرکت و عمل کرد. زنگنه تصریح کرد: از منظر آیین‌نامه داخلی، رئیس مجلس چند وظیفه دارد که مهم‌ترین آن، مدیریت اداری کل مجلس شورای اسلامی است. مجلس معاونت‌های بسیار اساسی همچون معاونت قوانین را دارد که در ذیل آن اداره مانند تدوین قوانین نیز موجود است. منتخب مردم تربت‌حیدریه و مه‌ولات همچنین خاطرنشان کرد: رئیس مجلس مطابق آیین‌نامه مجلس شورای اسلامی، یک وظیفه بیرونی دارد و آن هم حمایت از شأن نمایندگی و مجلس است بنابراین اگر سه نفر کاندیدا می‌شوند آن کسی شایسته است که بتواند  تکالیف تدوین‌شده آیین‌نامه مجلس را به‌خوبی اجرا کند. او تصریح کرد: با نگاه به فضای جاری کشور، بهترین شاخص بیانیه گام دوم رهبری است. در بیانیه گام دوم سه ویژگی برای مدیران اجرایی در سطوح بالا عنوان می‌شود؛ در ابتدا اینکه رئیس مجلس باید کسی باشد که امید را در جامعه تزریق کند چراکه اکنون به‌جهت ناکارآمدی‌های مجلس دهم و دولت در طول 7 سال گذشته، نوعی دلزدگی میان مردم ایجاد شده است و به‌طور‌حتم مردم به مجلس یازدهم دل بسته‌اند بنابراین مجلس ، در انتخاب افراد لاجرم باید به این نکته توجه کند. زنگنه بیان کرد: رهبری می‌فرمایند که باید 40 سال گذشته را آسیب‌شناسی کرد بنابراین کسی می‌تواند ریاست مجلس را به‌عهده بگیرد که در حوزه‌های مختلف نظام در ‌‌40 سال گذشته، مسئولیت داشته باشد. ایشان می‌فرمایند که مجلس آینده، قوای اجرایی آینده و همچنین قوه قضائیه باید عزم و توانمندی ویژه در اصلاح ناکارآمدی‌ها داشته باشند بنابراین رئیس مجلس باید کسی باشد که قدرت ریسک‌پذیری برای اصلاح ناکارآمدی‌ها را داشته باشد. انتهای پیام/+
 آزمون اول برای مجلس یازدهم , مجلس یازدهم فردا (پنج‌شنبه) درباره رئیس مجلس تصمیم می‌گیرد؛ انتخابی که اولین آزمون برای منتخبان انتخابات ۲ اسفند ۹۸ است تا نشان‌ دهند درباره «خواست» و «نیاز» امروز جامعه چه تصویری دارند؟ , به گزارش خبرگزاری تسنیم، مراسم افتتاحیه مجلس یازدهم امروز رسماً برگزار شد و منتخبان انتخابات دوم اسفند 98 دوران 4 ساله بسیار مهمی را آغاز کردند تا مشخص شود آیا نقدهای آنان به بدترین مجلس پس از انقلاب(مجلس دهم) و دولتی با کارنامه ضعیف (دولت حجت‌الاسلام روحانی) صرفاً در حد حرف و نزاع سیاسی بوده و یا واقعاً بنای خود را بر این خواهند گذاشت که با بکارگیری عقلانیت، هم ریل اداره امور اجرایی کشور را به سمت «کارآمدی» بسیار متفاوت از امروز برگردانند و هم شاخص‌های «عدالت» به عنوان مهمترین نیاز امروز کشور را بهبود ببخشند. ضمن آنکه نیازی به بیان نیست که عملکرد مجلس می‌تواند در تحولات آینده سیاسی کشور و بویژه انتخابات ریاست جمهوری 1400 نیز بسیار موثر باشد. بدون  تردید مجلس در این 4 سال آزمون‌های بزرگی را برای محک ادعاهای خود تجربه خواهد کرد، با این حال جلسه فردای مجلس(جلسه پنج‌شنبه)، اولین و در عین حال یکی از مهمترین این آزمون‌هاست.جلسه‌ای که در آن بناست نمایندگان درباره رئیس مجلس شورای اسلامی تصمیم بگیرند. اگرچه ریاست در مجلس شورای اسلامی همچون ریاست بر کابینه و هیات وزیران واجد اختیارات گسترده‌ای نیست، با این حال در سوگیری‌ها و مناسبات در مجلس می‌تواند تاثیرگذاری‌هایی داشته باشد و مهمتر از آن، به جهت «نمادین» دارای معنا و پیام‌های مشخصی است. تاکنون اسامی آقایان محمدباقر قالیباف، مصطفی میرسلیم، حمیدرضا حاجی‌بابایی و نوروزی به عنوان گزینه‌های اصلی مطرح برای ریاست مجلس مطرح شده‌اند. با توجه به رای‌گیری عصر امروز فراکسیون اکثریت مجلس(فراکسیون انقلاب اسلامی) که آقای قالیباف با 166 رای و اختلاف بالا نسبت به سایر آقایان به عنوان تنها گزینه این فراکسیون برای ریاست انتخاب شد، هنوز مشخص نیست که دیگر کاندیداها مانند آقایان میرسلیم و حاج بابایی چه تصمیمی برای رقابت در روز پنج شنبه خواهند گرفت. با این حال آنچنانکه برمی‌آید ظاهراً فردا رقابت میان آقایان قالیباف و میرسلیم خواهد بود. هرچند اختلاف رأی امروز، 166 رای قالیباف در برابر 5 رای میرسلیم، نتیجه رقابت فردا را تا حد زیادی مشخص می‌کند، اما در هر صورت این انتخابات می‌تواند آزمونی برای تدبیر هم محسوب شود. طبیعتاً هرکدام از کاندیداهای فعلی برای ریاست مجلس واجد نقاط قوت و همچنین نقاط ضعفی هستند. اما از آنجا که رئیس مجلس هم باید نمادی از خواست مردم و «محبوبیت» و هم نشانی از تشخیص «نیاز» این برهه از کشور باشد،‌ بعید است هیچکدام از کاندیداهای فعلی واجد مشخصاتی بالاتر از محمدباقر قالیباف در این زمینه باشند. قالیباف با رأی قابل قبول نفر اول تهران در انتخابات 2 اسفند است، و مهمتر از آن نظرسنجی‌های مراکز مختلف از جمله ایسپا نشان می‌داد که او و لیستی که او سرلیست آن باشد از سایر لیست‌های انتخاباتی در تهران اقبال بیشتری دارد. از این منظر محبوبیت قالیباف بسیار بعید است که با آقای میرسلیم قابل مقایسه باشد. بدین ترتیب رای به قالیباف می‌تواند نشانه‌ای از اعتنا به «خواست» مردم باشد. از سوی دیگر، احتمالاً تردیدی نیست که «کارآمدی» و «عدالت» مهمترین نیازهای امروز جامعه است، به نحوی که غیر از اقدامات ساختاری بسیار جدی که باید برای ارتقای عدالت انجام شود، یکی از مهمترین فاکتورها برای بهبود فوری عدالت، تقویت کارآمدی و بهره وری در کشور خواهد بود. افزایش نگران کننده ضریب جینی در کشور به حدود 41 صدم درصد که نشان‌دهنده تشدید شکاف طبقاتی است و همچنین اخبار نامطلوبی که بعضاً از محرومیت‌های منبعث از ناکارآمدی در گوشه و کنار به گوش می‌رسد، فرصتی برای آزمون و خطا به جای نمی‌گذارد. در زمینه تجربه مدیریتی و ارتقای کارآمدی، اساساً سابقه و تجربه‌ی آقای قالیباف قابل مقایسه با آقای میرسلیم نیست. و همین تجربه قالیباف می‌تواند به او کمک قابل توجهی برای تاثیرگذاری بر روند مجلس در جهت ریل‌گذاری مطلوب برای دولت در راستای کارآمدی داشته باشد. همچنان که تاکید شد، آقای قالیباف هم همچون دیگر مدیران نقاط ضعفی در کنار نقاط قوتش دارد، با این حال در مقام انتخاب میان گزینه‌های ریاست مجلس یازدهم، می‌توان در روز پنج‌شنبه ارزیابی کرد که آیا نمایندگان به «خواست» و «نیاز» جامعه اعتنای قابل قبولی دارند؟ انتهای پیام/
 طرح ساماندهی آموزش عالی باعث افزایش بهره وری می شود , دبیر شورای عالی انقلاب فرهنگی گفت: طرح ساماندهی موجب اعتبار یافتن واحدهای کوچک آموزش عالی، افزایش بهره وری و کاهش هزینه و استفاده بهینه از منابع انسانی می شود. , به گزارش گروه دانشگاه خبرگزاری تسنیم به نقل از مرکز خبر شورای عالی انقلاب فرهنگی، صد و سی و یکمین جلسه ستاد راهبری اجرای نقشه جامع علمی کشور، به ریاست سعیدرضا عاملی دبیر شورای عالی انقلاب فرهنگی در محل دبیرخانه این شورا برگزار شد. دستور اول جلسه 131 ستاد راهبری اجرای نقشه جامع علمی کشور ارائه گزارش "وضعیت فناوری نانو در ایران" توسط ستاد ویژه توسعه فناوری نانو بود. تاکید عاملی بر لزوم ایجاد پیوند بین نانو و جهش تولید در انتهای گزارش فعالیت های ستاد نانو سید سعیدرضا عاملی دبیر شورای عالی انقلاب فرهنگی گفت: یکپارچگی توسعه و پیشرفت را از مزیت‌های ستاد نانو دانست. در واقع ستاد نانو علاوه بر موفقیت در کسب رتبه چهارم در تولید مقالات بین المللی و جایگاه مهم در ثبت اختراعات (پتنت) حوزه نانو، در صنعتی شدن تولیدات نانو و فرهنگ‌سازی حوزه آموزش و پرورش نیز موفق عمل کرده است.  عاملی با اشاره به نامگذاری سال 1399 از سوی مقام معظم رهبری (مدظله‌العالی) به عنوان سال «جهش تولید» گفت: تحقق جهش تولید منجر به افزایش ارزش افزوده و سرعت پیشرفت کشور می‌شود و صنعت نانو یک صنعت قدرتمند با ارزش افزوده بسیار بالا به حساب می آید. وی با اشاره به تأکید معظم له بر اینکه عنوان سال‌ها صرفاً برای همان سال نیست و در واقع آغاز مسیری است برای پیشرفت کشور، ابراز امیدواری کرد: با ایجاد پیوند بین حوزه نانو و جهش تولید شاهد پیشرفت‌های بزرگ کشور باشیم. دبیر شورای عالی انقلاب فرهنگی درمورد تصویب سند ملی نانو گفت: در ستاد نقشه جامع علمی کشور این سند بررسی و نهایی شود و بعد از آن در دستور جلسه شورای عالی انقلاب فرهنگی قرار گیرد که می تواند بدنبال ارائه گزارش نانو این امر محقق شود. .  عاملی گفت: با تصویب سند ملی نانو ظرفیتی برای اختصاص ردیف بودجه به حوزه فناوری نانو ایجاد خواهد شد. وی تاکید کرد که در توسعه و صنعتی شدن نانو به عوامل زیست محیطی و مولفه های مرتبط با پیشرفت پایدار باید توجه کرد. در ادامه جلسه منصور کبگانیان قائم مقام و دبیر ستاد علم و فناوری، با اشاره به مصوبه شورای عالی انقلاب فرهنگی منبی بر لزوم ارائه گزارش رسمی دستگاه‌ها درمورد وضعیت علم و فناوری کشور به شورا، گفت: دستور اول این جلسه ارائه گزارش وضعیت فناوری نانو در کشور است که خوشبختانه ستاد نانو از ستادهای فعال در حوزه علم و فناوری در کشور است. وی ادامه داد: گزارش ستاد نانو در جلسه کمیسیون فناوری و اقتصاد دانش‌بنیان مورد بررسی اولیه قرار گرفته است و آخرین گزارش نهایی‌سازی در این جلسه ارائه می‌شود. ارائه گزارش وضعیت فناوری نانو در کشور  در ادامه سعید سرکار دبیر ستاد ویژه توسعه فناوری نانو، به ارائه گزارشی از وضعیت فناوری نانو در کشور پرداخت و گفت: برنامه راهبردی اول توسعه فناوری نانو که از سال 1384 تا 1394 بوده به آگاهی بخشی، توسعه منابع انسانی، ایجاد و توسعه زیرساخت و توسعه علم و فناوری تمرکز داشته است و در واقع تمرکز بیشتری به دانشگاه‌ها برای جذب نیروی انسانی متخصص صورت گرفت. وی در مورد برنامه راهبردی دوم توسعه فناوری نانو گفت: این برنامه برای دوره ده ساله از 1395 تا 1404 است که بر همکاری بین المللی، توسعه صنعتی و تولید محصولات نانو، تجاری سازی و بازاریابی بین المللی، صادرات محصولات و فناوری تمرکز دارد.  سرکار افزود: بهبود کیفیت زندگی مردم و تولید ثروت از طریق توسعه پایدار فناوری نانو به عنوان چشم‌انداز و هدف این ستاد در نظر گرفته شده است. وی حوزه‌های انرژی، کشاورزی، سلامت و آب و محیط زیست را از حوزه‌های ملی اولویت‌دار فناوری نانو عنوان کرد و گفت: برنامه‌های در دست اجرای ستاد نانو که در قالب 150 فعالیت اجرا می‌شوند، همگی دارای پیوست فرهنگی و اقتصادی هستند. دبیر ستاد ویژه توسعه فناوری نانو درمورد باشگاه دانش‌آموزی نانو گفت: در حال حاضر 400 نهاد ترویجی دانش‌آموزی در سراسر کشور به منظور آموزش نانو به دانش‌آموزان فعال هستند که یک میلیون و 200هزار دانش‌آموز آموزش دیده‌اند که در این زمینه وزارت آموزش و پرورش همکاری خوبی با ستاد نانو داشته است. وی تجهیز 88 آزمایشگاه دانش‌آموزی نانو در سراسر کشور را به عنوان یکی از نتایج این آموزش‌ها عنوان کرد و گفت: این امر باعث شده که دانش‌‌آموزان هم به صورت تئوریک و هم به صورت عملی با فناوری نانو آشنا شوند.  سرکار اضافه کرد: همه تجهیزات این آزمایشگاه‌ها ساخت ایران است که همین موضوع در خودباروری دانش‌آموزان تأثیر بسزایی داشته است. دبیر ستاد ویژه توسعه فناوری نانو درمورد همکاری‌های بین‌المللی و صادرات خدمات و تجهیزات آموزشی نانو تصریح کرد: تجهیز دبیرستان‌های برخی از شهرهای کشور چین و همچنین برگزاری دوره آموزشی نانو برای 2000 دانش‌آموز عمانی انجام شده است. وی گفت: در حال حاضر بیش از 40هزار متخصص در 157 دوره آموزشی ارشد و دکترا در گرایش‌های مختلف حوزه فناوری نانو فارغ‌التحصیل و یا مشغول به تحصیل هستند. تولید 11هزار مقاله حوزه نانو در کشور  سرکار گفت: جمهوری اسلامی ایران در سال 2001 با تولید ده مقاله در حوزه نانو در رتبه 57 دنیا قرار داشت و مفتخریم در سال 2019 با تولید 11هزار مقاله در رتبه چهارم بعد از آمریکا، چین و هند قرار داریم. وی درمورد کیفیت مقالات نانویی بیان کرد: 4هزار مقاله از این 11هزار مقاله در q1 قرار دارد و کشورمان در رتبه هشتم است. دبیر ستاد ویژه توسعه فناوری نانو خاطر نشان کرد: 38 درصد تولیدات علمی جهان اسلام را مقالات جمهوری اسلامی ایران به خود اختصاص داده و همچنین 270 اختراع داشتیم که 50درصد از این اختراعات مربوط به شرکت‌های نانو است که این اختراعات ثبت شده‌ است. وی با اشاره به تحریم کشور گفت: وقتی که درحوزه نانو شروع به کار کردیم به تجهیزات آزمایشگاهی حوزه نانو به دلیل تحریم‌ها دسترسی نداشتیم اما در حال حاضر این تجهیزات توسط شرکت‌های داخلی تولید می‌شود. سرکار با بیان این مطلب که توسعة صنعتی و تجاری‌سازی در 3 فاز نانو مواد، رسوخ در صنعت و محصولات هوشمند اجرا می‌شود، گفت: در حال حاضر 245 شرکت صنعتی دارای محصول نانو در کشور فعال هستند. وی درمورد تولید فیلترهای نانویی در کشور گفت: در حال حاضر صنعت نیروگاهی، صنعت نفت و پتروشیمی، صنعت کشتی‌رانی و صنعت هواپیمایی از نانو فیلترهای ساخت داخل استفاده می‌کنند. دبیر ستاد ویژه توسعه فناوری نانو با اشاره به موضوع مقابله با ویروس کرونا گفت: در ابتدای شیوع کرونا ظرفیت تولید روزانه 10هزار ماسک N95 را داشتیم که با تلاش‌های شبانه‌روزی بعد از یک هفته به تولید روزانه 25هزار ماسک N95 دست یافتیم. تولید تست تشخیص سریع کرونا ظرف 30 ثانیه سرکار همچنین از تولید تست تشخیص سریع کرونا خبر داد و گفت: با استفاده از این تست ظرف 30 ثانیه فرد مبتلا به ویروس کرونا تشخیص داده می‌شود و با پیگیری‌های متعددی که با بخش علمی ستاد مقابله با ویروس کرونا صورت گرفته به زودی مجوز تولید انبوه آن صادر می‌شود. وی افزود: این دستگاه کاملاً ابداع داخل کشور است و سرعت عمل جواب این تست در پیشگیری از گسترش ویروس کرونا بسیار تأثیرگذار است. 2546 میلیارد تومان ارزش فروش محصولات نانو دبیر ستاد ویژه توسعه فناوری از درآمد 2،546 میلیارد تومانی از فروش محصولات، تجهیزات و خدمات نانو در سال 97 خبر داد و گفت: طبق آمار، فروش شرکت‌ها در هر سال تقریباً 2 برابر شده است. سرکار در پایان ضمن ابراز نگرانی از کاهش بودجه ستاد نانو در سال‌های گذشته، پیشنهاد داد: با در نظر گرفتن درصدی از مالیات شرکت‌های نانو و همچنین با تصویب ساختار مناسب برای ستاد نانو مشکل کمبود و کاهش بودجه حل شود. ستاری خبر داد: دستگاه تولید ماسک به کشور دانمارک صادر شد در ادامه جلسه سورنا ستاری، معاون علمی و فناوری رئیس جمهور گفت: فلسفه تشکیل ستادها به منظور حل مشکلات روزمره است و ستاد نانو از زمان تشکیل تا به حال رشد جهشی بسیار خوبی داشته است وی با اشاره به وجود مشکلات صادرات در سا‌ل‌های اخیر، افزود: با این حال صادرات کیت تشخیص کرونا صورت گرفته و همچنین برای اولین بار دستگاه تولید ماسک به کشور دانمارک صادر شده است. تأکید بر کسب یک تا دو درصد سهم بازارجهانی فناوری‌های نانو  همچنین سید حسن قدسی‌پور معاون نظارت و ارزیابی ستاد علم و فناوری شورای عالی انقلاب فرهنگی گفت: خوشبختانه ستاد نانو از ستادهای پیشتاز و فعال در توسعه علم و فناوری کشور است. وی گفت: امیدوار هستیم به زودی ثمرات فناوری نانو را در حوزه‌های اقتصادی شاهد باشیم. قدسی‌پور با اشاره به مصوبه شورای عالی انقلاب فرهنگی درمورد سیاست‌ها و راهبردهای توسعه فناوری نانو در سال 1385 گفت: این مصوبه بر تأمین منابع لازم برای سرمایه‌گذاری و کسب یک تا دو درصد سهم بازارجهانی فناوری‌های نانو تأکید دارد. وی با تأکید بر لزوم تحقق اهداف کلان در اسناد مصوب شورای عالی انقلاب فرهنگی گفت: همچنین در بخش اهداف نظام بخشی سند نقشه جامع علمی کشور برای نانو فناوری و میکرو کسب 2درصد از سهم بازار جهانی در نظر گرفته شده است. معاون نظارت و ارزیابی ستاد علم و فناوری گفت: در واقع با در نظر گرفتن میانگین مصوبه شورای عالی و نقشه جامع می‌توان امیدوار هستیم یک درصد از سهم بازار جهانی فناوری‌های نانو کسب شود.  قدسی‌پور بر رونق صادرات محصولات نانو تأکید کرد و گفت: ضرورت دارد نقاط ضعف در این حوزه شناسایی و برای رفع آن اقدام شود. تاکید  غلامی بر لزوم حمایت از ظرفیت علمی کشور در جامعه جهانی در ادامه جلسه منصور غلامی وزیر علوم، تحقیقات و فناوری گفت: ظرفیت‌های مناسبی در حوزه نانو در کشور ایجاد شده که یکی از آنها که وجود اساتید خوب در حوزه نانو است که به واسطه آن تربیت دانش‌آموختگان و متخصص در این حوزه انجام شده است. وی افزود: همچنین با شکل‌گیری شرکت‌های دانش‌بنیان و حمایت‌های معاونت علمی و فناوری ریاست جمهوری شرایط استفاده از دانش‌آموختگان حوزه نانو فراهم شده است. وزیر علوم فراهم شدن بستر تبدیل دانش حوزه نانو به ثروت را با توجه به وجود 43 پارک علم و فناوری در کشور، دانست و تصریح کرد: ضرورت دارد حمایت بیشتری از ظرفیت علمی کشور به عنوان یک سرمایه ملی در جامعه جهانی انجام شود که انشالله این رونق ادامه‌دار باشد.  فعالیت 600 پژوهش‌سرای دانش آموزی در ادامه جلسه مهدی نوید ادهم، دبیر کل شورای عالی آموزش و پرورش گفت: با توجه به استراتژی هوشمندانه معاونت علمی و فناوری ریاست جمهوری و ستاد نانو سرمایه‌گذاری مناسبی در بخش آموزش و پرورش انجام شده است. وی با بیان این مطلب که در حال حاضر 600 پژوهش‌سرای دانش‌آموزی فعال هستند، افزود: 83 پژوهش‌سرا مجهز به تجهیزات آزمایشگاهی هستند که مورد استقبال دانش آموزان قرار گرفته و همچنین باعث نشاط و هویت‌بخشی دانش‌آموزان شده است.  نوید ادهم ادامه داد: این پژوهش‌سراها در حوزه زیست فناوری، سلول‌های بنیادی، گیاهان دارویی، رشته‌های علوم دریایی و هواوفضا فعال هستند. اهمیت بازار داخلی در حوزه فناوری نانو به‌ گزارش مرکز خبر شورای عالی انقلاب فرهنگی، علی‌اکبر حق‌دوست معاون آموزشی وزیر بهداشت، درمان و آموزش پزشکی با تأکید بر مصوبه شورای عالی انقلاب فرهنگی درمورد کسب دو درصد سهم بازار جهانی فناوری‌های نانو گفت: نباید بازار داخلی کشور را فراموش کنیم و چرخش مالی داخلی هم در نظر گرفته شود. وی ادامه داد: ضرورت دارد ستاد نانو جلساتی را برای بیان مشکلات و مسئله‌یابی با حضور صاحبنظران و مسئولان مربوطه برگزار کند. حقدوست در ادامه برای حل مشکل بودجه ستاد نانو پیشنهاد داد: مصوبه‌ای به منظور تسهیل این امر در شورای عالی انقلاب فرهنگی و مجلس شورای اسلامی به تصویب رسد. حجت‌الاسلام محمدیان: از ظرفیت شورای عالی انقلاب فرهنگی برای ارائه گزارش استفاده شود حجت‌الاسلام محمد محمدیان عضو شورای عالی انقلاب فرهنگی درمورد مشکلات بودجه ستاد نانو گفت: از ظرفیت شورای عالی انقلاب فرهنگی برای ارائه گزارش در جلساتی با حضور مسئولین مربوطه استفاده شود تا دیگر شاهد مشکلات در بودجه حوزه فناوری نانو نباشیم. کبگانیان: سند نانو در شورای عالی انقلاب فرهنگی تصویب شود  کبگانیان نیز در این زمینه گفت: ساختار و ردیف بودجه نیازمند سند ملی نانو است که در جلسه شورای عالی انقلاب فرهنگی و با حضور روسای سه قوه درخواست می‌کنیم ظرف مدت کوتاهی سند رسمی و ملی توسعه فناوری‌های نانو تصویب شود. وی با بیان اینکه، در حال حاضر پیش نویس سند نانو رسمیت نیافته است، ابراز امیدواری کرد: با تصویب سند ملی نانو بودجه مناسب به ستاد نانو اختصاص یابد. ارائه گزارش طرح ساماندهی مؤسسات آموزش عالی توسط مشاور وزیر علوم به گزارش مرکز خبر شورای عالی انقلاب فرهنگی در ادامه جلسه،حسین رحیمی مشاور وزیر علوم، تحقیقات و فناوری با ارائه گزارشی از عملکرد وزارت علوم در زمینه اجرای طرح ساماندهی موسسات آموزش عالی، افزود: این طرح بر اساس اسنادبالادستی چون قانون اهداف،‌ وظایف و تشکیلات وزارت علوم، تحقیقات و فناوری مصوب مجلس شورای اسلامی، مصوبه سیاست­ها و ضوابط اجرایی حاکم بر آمایش آموزش عالی درجمهوری اسلامی، سند راهبردی بخش آموزش عالی در برنامه ششم توسعه و سند دانشگاه اسلامی شورای عالی انقلاب فرهنگی اجرایی می شود. مشاور وزیر علوم به بندهای قانونی ساماندهی مؤسسات آموزشی اشاره کرد و گفت: بر این اساس وزارت علوم به منظور ساماندهی واحدهای آموزش عالی، می‌تواند مؤسسات آموزش عالی را تجمیع و ادغام کند؛ به نحوی که پاسخگوی نیازهای منطقه‌ای و منجر به کاهش هزینه‌های سربار و ارتقای کیفی خدمات شود..  رحیمی قرار گرفتن آمار تعداد دانشجو کشور به 100 هزار نفر جمعیت در ردیف کشورهای صنعتی پیشرفته، بالا رفتن سطح دسترسی مردم به آموزش عالی به عنوان مطالبه همگانی، تجربه بالاترین رشد کمّی چاپ مقالات علمی در سال‌های اخیر، شتاب رشد شاخص کیفی مقالات چاپ شده در مجلات بین‌المللی در سال‌های اخیرو نظایر آن را به عنوان برخی افتخارات و کامیابی‌های نظام در حوزه آموزش عالی، پژوهش و فناوری نام برد.  رحیمی با تاکید بر ضرورت ساماندهی مؤسسات آموزش عالی خاطر نشان کرد: حضور تعداد کثیری از مؤسسات آموزش عالی که در شرایط فعلی از حداقل شاخص های کیفی و استانداردهای آموزشی برخوردار نیستند، افزایش تعداد دانش آموختگان بیکار به دلیل عدم نیاز بازار کار یا الگوی نامناسب توسعه آموزش عالی، توزیع نامتناسب رشته‌‌های تحصیلی مورد نیاز جامعه و... از جمله دلایل ضرورت اجرای طرح ساماندهی موسسات آموزش عالی به شمار می‌رود. وی گفت: یکی از مقدمات توسعه همه جانبه کشور، پویایی و توانایی دانشگاه‌ها در انجام امور علمی و مشارکت در توسعه اقتصاد دانش بنیان کشور است؛ چرا که امروزه موضوع بهبود کیفیت آموزش‌های دانشگاهی، جزء لاینفک گفتارهای سیاسی و اداری کارگزاران مرتبط با مدیریت آموزش عالی کشور است. از این‌رو توجه به سازوکارهای لازم برای بهبود کیفیت ضروری است. جزئیات طرح ساماندهی مؤسسات آموزشی مشاور وزیر علوم با بیان اینکه ساماندهی در دو بخش ساماندهی معطوف به مؤسسه و ساماندهی معطوف به رشته اجرا می شود، ادامه داد: ساماندهی معطوف به مؤسسه شامل حدود 90 مؤسسه دولتی حضوری، از 119 مؤسسه موجود و ساماندهی معطوف به رشته شامل تمام مؤسسات خواهد بود. وی با تأکید بر اینکه ساماندهی رشته‌ها همزمان با طرح مأموریت گرایی و متناسب سازی رشته‌ها با نیازها، برنامه‌ریزی و اجرا می‌شود، اضافه کرد: تجربه موفق گذشته در داخل کشور از جمله در دانشگاه‌های بزرگ ایران مانند دانشگاه صنعتی خواجه نصیرالدین طوسی، دانشگاه علامه طباطبائی و دانشگاه علم و صنعت نشان می‌دهد درصورت پیاده‌سازی صحیح و اصولی این طرح، امکان هم‌افزایی و افزایش بهره‌وری آموزش عالی قطعاً وجود دارد. مشاور وزیر علوم ارتقای کیفی، متناسب­سازی کمی، استفاده بهینه از منابع را از اهداف طرح آمایش آموزش عالی دانست و گفت: فاز اول این طرح منع یا محدود سازی گسترش کمی و اهتمام به ارتقای کیفی در بازه زمانی سه ساله و فاز دوم آن شامل ادغام کمی، تجمیع کیفی و تبدیل تخصصی مؤسسات در بازه زمانی سه ساله است. رحیمی فاز سوم این طرح را پیاده‌سازی طرح‌های هشت گانۀ آمایش آموزش عالی عنوان کرد و ادامه داد: پیش ­بینی می­شود در صورت حمایت مراجع قانونی و ذینفع بتوان این طرح را در بازه زمانی پنج ساله اجرایی کرد. به گفته وی دانشگاه‌های پیام نور، علمی کاربردی و فنی حرفه‌ای و آزاد اسلامی مطابق ضوابط عمومی وزارت عتف، ابتدا به ساماندهی درونی مبادرت می‌کنند. رحیمی افزود: به منظور وحدت رویه و انسجام بخشی به روند اجرای طرح در استان‌های مختلف اصول بیست‌گانه ساماندهی تدوین و برای هریک از مدل‌های (تجمیع، الحاق و تبدیل) آیین نامه جداگانه‌ای تنظیم و به تصویب ستاد آمایش رسید. وی مدل‌های ساماندهی در سطح مؤسسات را شامل "تجمیع"، "الحاق" و "تبدیل یا تغییر مأموریت" نام برد و گفت: در گام اول این طرح؛ ساماندهی از مؤسسات آموزشی حضوری دولتی انجام خواهد شد.  سوزنچی: هر چه سریع‌تر مشخص شود که ساماندهی مؤسسات به صورت منطقه‌ای یا استانی باشد  ابراهیم سوزنچی معاون خط مشی گذاری ستاد علم شورای عالی انقلاب فرهنگی، درمورد ساماندهی مؤسسات آموزش عالی کشور گفت: در ماده 3 سند آمایش آموزش عالی پاسخگویی به نیازهای منطقه‌ای، کاهش هزینه‌های سربار و ارتقاء آموزش کیفی از اهداف اجرایی سازی ساماندهی موسسات آموزش عالی کشور عنوان شده است. وی ادامه داد: در ماده 5 سند هم مأموریت‌گرایی با توجه به سطوح عملکردی ملی و منطقه‌ای در نظر گرفته شده است.  سوزنچی گفت: ضرورت دارد هر چه سریع‌تر تعیین تکلیف شود که ساماندهی مؤسسات آموزش عالی کشور به صورت منطقه‌ای یا استانی انجام شود، اما طبق سند آمایش آموزش عالی به صورت منطقه‌ای باید انجام شود. وی ادامه داد: بر اساس سند آمایش آموزش عالی هماهنگی و نظارت بر اجرای‌سازی مصوبه بر عهده ستاد راهبری اجرای نقشه جامع علمی کشور است که ضرورت دارد از ستاد نقشه جامع نماینده‌ای در جلسات مربوط به ساماندهی مؤسسات آموزش عالی کشور حضور داشته باشد. تأکید وزیر علوم برای آمایش آموزش عالی در ادامه جلسه وزیر علوم، تحقیقات و فناوری با اشاره به اینکه اجرای طرح ساماندهی مؤسسات آموزش عالی را از مصوبات شورای عالی انقلاب فرهنگی است، گفت: این طرح باید به گونه‌ای اجرایی شود که حواشی آن کاهش یابد چرا که در این موضوع نگاه‌های بخشی و منطقه‌ای همراه با مقاومت‌هایی در برابر اجرای این طرح وجود دارد. وی با تأکید بر لزوم همکاری شورای عالی انقلاب فرهنگی و ستاد اجرای نقشه جامع علمی در پیاده‌سازی این طرح، اظهار کرد: بعد از ابلاغ مصوبه شورای عالی انقلاب فرهنگی کار منطقه‌بندی مؤسسات آموزش عالی آغاز شد و در حال حاضر اساس عملکرد وزارت علوم منطقه‌ای است ولی در اجرای طرح ساماندهی به استانی تقلیل یافته است چرا که در اجرای این مصوبه شاهد بروز برخی اختلافات استانی بوده‌ایم.  غلامی افزود: در اجرای این طرح به دنبال این نیستیم که یک استان سفید باشد و در استانی دیگر با تراکم دانشگاه‌ها مواجه شویم از این رو تصمیم گرفتیم در اجرای این طرح استانی با توجه به ظرفیت‌های منطقه‌ای عمل کنیم. وزیر علوم با تأکید بر اینکه بر اساس توزیع رشته‌ها و حوزه فعالیت‌های علمی و آموزشی میان استان‌ها تقسیم شده است، خاطر نشان کرد: اجرای آن بر عهده هیأت امناء است و از آنجایی که هیأت‌های امناء میان دانشگاه‌ها مشترک هستند، هم‌پوشانی‌ها و دوباره‌کاری‌ها را کنترل می‌کنند. وی ساماندهی مؤسسات آموزشی دولتی را موجب کاهش اختیارات برخی از دانشگاه‌های کوچک و بزرگ دانست و افزود: از این‌رو در استان‌ها نباید درگیر طرح‌های استانی باشیم تا مسئولان استانی را بیشتر هماهنگ کنیم در غیر این صورت شاهد بروز اختلافات میان آنها خواهد شد. وزیر علوم با بیان اینکه منطقه‌ای کردن برای دانشگاه پیام نور علی‌رغم چالش‌هایی که داشت اجرایی شد، ادامه داد: این طرح برای دانشگاه علمی کاربردی نیز اجرایی شد ولی هیچ محدودیتی برای دانشگاه‌های فنی‌وحرفه‌ای به دلیل توسعه اشتغال ایجاد نکردیم به گونه‌ای که در 2 سال اخیر حدود 18 مرکز جدید راه‌اندازی کردیم که 10 مورد آن مربوط به دختران می‌شود.  غلامی یکی از چالش‌های پیش‌رو برای اجرایی کردن طرح ساماندهی مؤسسات آموزش عالی را فشارهای نمایندگان مجلس، مسوولان استانی بیان کرد و گفت: این عزیزان تمایل دارند در شهر و روستای خود مؤسسه آموزش عالی تأسیس کنند که این امر امکان پذیر نیست. تاکید حجت الاسلام محمدیان بر ضرورت تصویب طرح ساماندهی در شورای عالی انقلاب فرهنگی حجت‌الاسلام محمد محمدیان نیز در این جلسه با اشاره به انگیزه‌های تعریف شده در سند آمایش گفت: موضوعاتی چون مأموریت‌گرا شدن دانشگاه‌ها، رتبه‌بندی دانشگاه‌ها، رتبه‌بندی سنجش، رتبه‌بندی دانشگاه‌ها در طرح ساماندهی مؤسسات آموزش عالی باید دیده شود. وی خاطر نشان کرد: در این جلسه انتظار داشتیم که وزارت علوم گزارش کاملی از این سند ارائه دهد و با توجه به گزارشی که ارائه شد این وزارتخانه نیازمند حمایت‌های شورای عالی انقلاب فرهنگی است تا فشارها را از خود بردارد. عضو شورای عالی انقلاب فرهنگی ادامه داد: زمانی که این طرح مصوبه شورای عالی انقلاب فرهنگی را داشته باشد رفتار نمایندگان کنترل خواهد شد. کی نژاد: جذب هیأت علمی بر مبنای توسعه آمایش باشد  محمدعلی کی نژاد عضو شورای عالی انقلاب فرهنگی در این جلسه با اشاره به سند آمایش آموزش عالی خاطر نشان کرد: هیأت علمی دانشگاه‌ها بر مبنای توسعه آمایش فعالیت می‌کنند و بر اساس آن نیز وزارت علوم مجوز جذب را نیز صادر می‌کند. انتقاد طهرانچی از توسعه بی‌رویه مؤسسات آموزشی محمدمهدی طهرانچی رییس دانشگاه آزاد اسلامی نیز گفت: آنچه که در گزارش وزارت علوم آمده اعتمادبخشی به مؤسسات آموزش عالی است و این در حالی است که در واقع مؤسسات کوچک در یکی از شهرستان‌ها انتظار دارد که مؤسسه آنها تبدیل به دانشگاه شود. عاملی در پایان جلسه گفت: وزارت علوم، تحقیقات و فناوری نیازمند حمایت کامل و قطعی برای اجرایی شدن طرح ساماندهی مؤسسات آموزش عالی است. طرح ساماندهی موجب اعتبار یافتن واحدهای کوچک آموزش عالی، افزایش بهرهوری و کاهش هزینه و استفاده بهینه از منابع انسانی می شود. وی بر تعامل وزارت علوم با ذینفعان طرح ساماندهی مؤسسات آموزش عالی تأکید کرد و گفت: در جلسات طرح ساماندهی باید نماینده‌ای از ستاد راهبری اجرای نقشه جامع علمی کشور حضور داشته باشد. در پایان جلسه با اکثریت قاطع اعضاء ستاد نقشه جامع علمی کشور، طرح ساماندهی آموزش عالی به تصویب رسید. در عین حال عاملی تاکید کرد که طرح ساماندهی یک جزء از محورهای هشت گانه طرح آمایش آموزش عالی است که لازم است قبل از اتمام دولت یازدهم در ستاد نقشه ارائه و مورد بررسی و تصویب قرار گیرد.
 قالیباف: همدلی اکثریت مجلس سهم مهمی در تشکیل مجلس قوی و کارآمد دارد , منتخب تهران در مجلس یازدهم با اشاره به اعتماد منتخبان در فراکسیون انقلاب اسلامی در انتخابش به‌عنوان گزینه ریاست، عنوان کرد: نتیجۀ اتحاد و همدلی اکثریت مجلس سهمی مهم در تشکیل مجلس قوی و کارآمد دارد. , به گزارش خبرنگار پارلمانی خبرگزاری تسنیم ، محمدباقر قالیباف منتخب تهران در مجلس با انتشار توئیتی در صفحه شخصی خود از اعتماد فراکسیون انقلاب اسلامی به عنوان گزینه نهایی برای ریاست مجلس یازدهم تشکر کرد. قالیباف نوشت: اعتماد همۀ همکارانم در فراکسیون انقلاب اسلامی تشکر می‌کنم. إن‌شاء‌الله همۀ ما بتوانیم به وظیفه‌ای که در قبال مردم داریم به نحوی شایسته عمل کنیم و گرهی از مشکلات مردم باز کنیم. نتیجۀ اتحاد و همدلی اکثریت مجلس سهمی مهم در تشکیل  مجلس قوی و کارآمد دارد. انتهای پیام/
 میرتاج الدینی: قاضی زاده و نیکزاد کاندیدای نواب رئیس می شوند/ قرار شد فرد دیگری از فراکسیون کاندیدا نشود , منتخب مردم تبریز گفت که به دلیل رای فراکسیون اکثریت به قاضی زاده و نیکزاد، دیگر کاندیدا نخواهد شد. , حجت الاسلام میرتاج الدینی منتخب مردم تبریز در مجلس شورای اسلامی در گفتگو با خبرنگار پارلمانی خبرگزاری تسنیم با اشاره به جلسه امروز فراکسیون انقلاب اسلامی، گفت: در جلسه امروز، انتخابات کاندیدای نواب رئیس برگزار شد و آقایان قاضی زاده هاشمی و نیکزاد رای لازم را کسب کردند. وی گفت: با توجه به رای فراکسیون اکثریت، هیچ کدام از کاندیدای نائب رئیسی از جمله بنده، کاندیدا نخواهیم شد و تنها آقایان قاضی زاده و نیکزاد کاندیدا خواهند بود. انتهای پیام/
 گزارش|فهرست ۱۲ نفره فراکسیون انقلاب اسلامی برای هیئت رئیسه مجلس یازدهم مشخص شد , فهرست نهایی و ۱۲ نفره فراکسیون انقلاب اسلامی برای هیئت رئیسه مجلس یازدهم در جریان نشست عصر امروز این فراکسیون مشخص شد. , به گزارش خبرنگار پارلمانی خبرگزاری تسنیم، نشست فراکسیون انقلاب اسلامی با دستور کار برگزاری انتخابات برای مشخص کردن کاندیداهای نهایی این فراکسیون در هیئت رئیسه مجلس یازدهم عصر امروز (چهارشنبه)  برگزار شد. در ابتدای این جلسه، اسامی نامزدهای تصدی ریاست مجلس اعلام شد که بر این اساس  آقایان محمدباقر قالیباف، حمیدرضا حاج بابایی، مصطفی آقامیرسلیم و حسن نوروزی به شکل رسمی کاندیداتوری خود را برای تکیه زدن بر صندلی ریاست مجلس اعلام کردند.    همچنین آقایان سیدرضا تقوی، سیدامیرحسین قاضی‌زاده هاشمی، الیاس نادران، محمدمهدی زاهدی، عبدالرضا مصری، سید محمدرضا میرتاج‌الدینی، علیرضا منادی و علی نیکزاد نیز کاندیداتوری خود را برای تصدی نائب رئیسی مجلس اعلام کردند. در نهایت با پایان رای گیری، محمدباقر قالیباف با کسب 164 رای از مجموع 240 رای مأخوذه کاندیدای نهایی فراکسیون انقلاب اسلامی برای ریاست مجلس نام گرفت.  از سوی دیگر در شرایطی که حجت الاسلام تقوی پیش از برگزاری انتخابات نائب رئیسی از ادامه رقابت انصراف داده بود، امیرحسین قاضی زاده هاشمی و علی نیکزاد به ترتیب با کسب 94  و 93 رای از مجموع 240 رای مأخوذه به عنوان نامزدهای نهایی فراکسیون برای نائب رئیسی مجلس لقب گرفتند. همچنین الیاس نادران  با 53 رای،  عبدالرضا مصری با 77 رای، محمدمهدی زاهدی با رای 56، علیرضا منادی با رای 42 رای و حجت الاسلام میرتاج الدینی با 21 رای نتوانستند خود را به عنوان گزینه نهایی فراکسیون انقلاب اسلامی برای نائب رئیسی مجلس یازدهم معرفی کنند.  در ادامه این نشست نیز انتخاباتی به منظور مشخص کردن گزینه های نهایی فراکسیون برای دبیری هیئت رئیسه مجلس جدید برگزار شد که در نهایت از میان 32 نفری که نام نویسی کردند،  احمد امیرآبادی با 97 رای، سیدناصر موسوی لارگانی با 90 رای، حسینعلی حاجی دلیگانی با 85 رای، سیدمحسن  دهنوی  با 73 رای، روح الله متفکر آزاد با 68 رای و علی کریمی فیروزجایی با 68 رای حائز بالاترین رای شدند.   همچنین از میان 18 نفری که برای ناظران هیئت رئیسه ثبت نام کرده بودند، در نهایت  محمدحسین فرهنگی با 73 رای، محسن  پیرهادی با  62 رای و علیرضا سلیمی با 59 رای حائز بیشترین آرای اعضای فراکسیون شدند تا به این ترتیب فهرست 12 نفره فراکسیون انقلاب اسلامی به عنوان فراکسیون اکثریت مجلس یازدهم برای انتخابات هیئت رئیسه مشخص شود.  بر اساس این گزارش، منتخبان مجلس یازدهم در جریان جلسه افتتاحیه مجلس جدید که صبح امروز با حضور سران قوا برگزار شد، مقرر کردند که انتخابات هیئت رئیسه مجلس صبح فردا (پنج شنبه) برگزار شود. انتهای پیام/ 
 رحمانی فضلی: پیشنهاد بازگشایی مساجد و افزایش فعالیت پاساژها به ستاد مقابله با کرونا ارائه شده است , وزیر کشور از تصویب و ارائه پیشنهاد بازگشایی همه مساجد کشور برای برگزاری نماز جماعت، افزایش فعالیت پاساژها و مراکز تجاری در کمیته انتظامی ستاد مبارزه کرونا خبر داد و گفت: این پیشنهادات نهایتا باید در ستاد ملی مبارزه با کرونا تایید شود. , به گزارش حوزه دولت خبرگزاری تسنیم، «عبدالرضا رحمانی فضلی» در پایان بیستمین نشست کمیته اجتماعی و انتظامی مدیریت بیماری کرونا که در سالن جلسات پیامبر اعظم(ص) وزارت کشور با حضور مسئولان و نمایندگان دستگاهها و وزارتخانه های مختلف برگزار شد، گفت: در جلسه امروز موضوعات مختلفی مورد بررسی قرار گرفت و تصمیماتی اتخاذ شد اما این تصمیمات، در صورت تصویب در ستاد ملی مدیریت بیماری کرونا قابل اجرا است. وزیر کشور افزود: اما نظر دیگر این است که اگر ما  طرح ترافیک را اجرا کنیم، به خاطر اینکه وسایل شخصی نمی توانند به مناطق مرکزی شهر بروند، این وضعیت نهایتا موجب تراکم جمعیت در اتوبوس ها و متروها خواهد شد که زمینه شیوع بیماری را فراهم می کند. به همین دلیل،  قرار شد شهردار محترم پیشنهادات و دستور العمل هایی را به ستاد ملی مدیریت کرونا ارایه کنند که بتوانیم هم تراکم جمعیت را در داخل مترو و اتوبوس ها به حداقل برسانیم و هم طرح ترافیک را اجرایی کنیم. رحمانی فضلی، یکی دیگر از موضوعات مورد بررسی در نشست کمیته اجتماعی و انتظامی مدیریت کرونا را تقاضای اتاق اصناف برای افزایش میزان ساعت کار پاساژها و مراکز تجاری با توجه به  طولانی شدن روزها بیان کرد و گفت: جمع بندی ما این است که با رعایت کامل پروتکل ها و قبول مسئولیت از سوی خود صاحبان پاساژ ها و مغازه ها و اصناف و نظارت وزارت بهداشت بتوانیم ساعاتی را به ساعت کار پاساژها اضافه کنیم که در نشست ستاد ملی در این زمینه تصمیم گیری نهایی خواهد شد. روند بازگشایی مساجد از دیگر مسائلی بود که وزیر کشور به آن اشاره کرد؛ وی اظهارداشت : مقرر شد مساجد بعد از تصویب در ستاد ملی فقط برای امر نماز جماعت با رعایت پروتکل های بهداشتی بازگشایی شود. وزیر کشور همچنین به پیشنهاد «علی اصغر مونسان» وزیر میراث فرهنگی، گردشگری و صنایع دستی در خصوص فعالیت آژانس ها و تورهای مسافرتی اشاره کرد و گفت:  با توجه به اینکه کارشناسان این حوزه به خاطر تراکم دستورات به جلسه کمیته اجتماعی و انتظامی دعوت نشده بودند، قرار شد در نشست بعدی با حضور مسئولان ذی ربط حوزه، این موضوع مورد بررسی قرار گیرد. رحمانی فضلی با اشاره به موضوع اجرای طرح سالم سازی دریا اظهارداشت: با توجه به حجم مسافرت ها در ایام تابستان به استان های شمالی کشور برای استفاده از دریا، قرار شد از فردا اجرای طرح سالم سازی دریا را اعلام کنیم.  وی افزود: پروتکل های این موضوع باید از سوی وزارت بهداشت تهیه شود و با اجرای کامل آن، فرصت استفاده از دریا را برای مردم فراهم سازیم. وزیر کشور با تاکید بر اینکه باید بتوانیم با کرونا همزیستی مسالمت آمیز داشته باشیم، تصریح کرد: باید زندگی جاری باشد و فعالیت ها در جامعه  انجام شود. وی گفت: این کار باید با توجه و رعایت کامل پروتکلها و اصول بهداشتی از سوی مردم عزیزمان، مسئولین و همه کسانی که در این حوزه فعالیت دارند، انجام شود و نظارت دقیقی بر آن صورت گیرد. رحمانی فضلی افزود:  دو امر « نظارت دقیق بر اجرای پروتکل ها و ضمانت های لازم برای این اجرا» و از طرف دیگر،  «اطلاع رسانی و آموزش کافی به مردم از طریق رسانه ها به ویژه از سوی رسانه ملی» باید در سرلوحه همه اقدامات مربوط به مدیریت بیماری کرونا در کشور قرار داشته باشد. رحمانی فضلی تصریح کرد: همه اقداماتی که اکنون در زمینه بازگشایی فعالیتها در جامعه  انجام می شود مشروط به دو امر رعایت دقیق پروتکل ها و اطلاع رسانی و آموزش درست مردم صورت می گیرد. وی ابراز امیدواری کرد صدا وسیما و دیگر رسانه ها نسبت به تحقق این موضوع اهتمام بورزند  تا بتوانیم زندگی را برای مردم در شرایط سهل فراهم کنیم. ​ وزیر کشور یادآور شد: یکی از پیشنهادات در جلسه امروز کمیته اجتماعی و انتظامی مدیریت کرونا، پیشنهاد  اقامه نماز جمعه در تعداد دیگری از شهرهای سفید و زرد با رعایت پروتکل های بهداشتی بود که قرار شد در جلسه بعدی با کار کارشناسی مسئولان وزارت بهداشت و متولیان امر نمازجمعه، در مورد این موضوع هم تصمیم گیری شود. انتهای پیام/
 نامزدهای نهایی فراکسیون انقلاب اسلامی برای ناظران هیئت رئیسه مجلس یازدهم مشخص شدند + اسامی , در جریان نشست امروز فراکسیون انقلاب اسلامی، نامزدهای نهایی این فراکسیون برای ناظران هیئت رئیسه مجلس یازدهم مشخص شدند. , به گزارش خبرنگار پارلمانی خبرگزاری تسنیم، در جریان نشست عصر امروز فراکسیون انقلاب اسلامی، نامزدهای نهایی این فراکسیون برای ناظران هیئت رئیسه مجلس یازدهم مشخص شدند. براین اساس، از میان 18 نفری که برای ناظران هیئت رئیسه ثبت نام کرده بودند، در نهایت  آقایان محمدحسین فرهنگی 73، محسن  پیرهادی 62  و علیرضا سلیمی 59 حائز بیشترین آرای اعضای فراکسیون شدند.  انتهای پیام/
 نامزدهای نهایی فراکسیون انقلاب اسلامی برای دبیری هیئت رئیسه مجلس یازدهم مشخص شدند + اسامی , در جریان نشست امروز فراکسیون انقلاب اسلامی، نامزدهای نهایی این فراکسیون برای دبیری هیئت رئیسه مجلس یازدهم مشخص شدند. , احمد نادری دبیر اجرایی فراکسیون انقلاب اسلامی و منتخب تهران در مجلس یازدهم در گفت وگو با خبرنگار پارلمانی خبرگزاری تسنیم، در تشریح جلسه عصر امروز فراکسیون انقلاب اسلامی که با دستور کار برگزاری انتخابات هیئت رئیسه برای مشخص کردن کاندیداهای نهایی این فراکسیون برگزار شد، گفت: پس از رای گیری و مشخص شدن گزینه های نهایی برای ریاست و نواب رئیس فراکسیون انقلابی اسلامی نوبت به رای گیری برای انتخاب دبیران شد.  نادری افزود: از میان 32 نفری که برای دبیری هیئت رئیسه نام نویسی کرده بودند در نهایت  آقایان احمد امیرآبادی 97 رای، موسوی لارگانی 90 رای، حسینعلی حاجی دلیگانی 85 رای، دهنوی 73،  متفکر آزاد 68 و کریمی فیروزجایی 68حائز بالاترین رای شدند.  انتهای پیام/
 منتخب مردم بابل:  پیام رهبر انقلاب نقشه راه نمایندگان خانه ملت است , منتخب مردم بابل در مجلس شورای اسلامی گفت: مجلس یازدهم  پیام رهبر معظم انقلاب اسلامی به  افتتاحیه این مجلس را  بعنوان نقشه راه خود برگزید. ,  علی کریمی فیروزجایی منتخب بابل در مجلس یازدهم  در گفتگو با خبرگزاری پارلمانی تسنیم گفت: رهبر فرزانه انقلاب اسلامی در پیام مهم و راهگشایشان به مجلس یازدهم هوشمندانه به اولویتهای کلیدی کشور در شرایط کنونی اشاره کردند که نمایندگان این  دوره باید همت خود را مصروف آنها کنند‌. وی گفت: پرهیزاز نگاه حزبی و سیاسی کاری در فعالیت‌های خانه ملت برای عبور از تنگناهای اقتصادی و فرهنگی شرط اساسی تحقق پیام رهبر فرزانه انقلاب اسلامی است. کریمی فیروزجایی تاکید رهبر انقلاب مبنی بر توجه به معیشت اقشار نیازمند و ضعیف را یادآور شد و افزود: مجلس یازدهم برای این هدف راهکارهای مناسب و عملیاتی تدوین خواهد کرد. منتخب مردم بابل حذف مقررات زاید و بروکراسی بهم تنیده در دستگاه‌های اجرایی را اولویت دیگر مجلس یازدهم برای تحقق پیام رهبر انقلاب اسلامی دانست و تصریح کرد: مجلس شورای اسلامی در دوره جدید برای حل تنگناهای اقتصادی و فرهنگی در کشور راهکارهای حل المسائلی خواهد داشت. دبیر کل جامعه اسلامی فرهنگیان کشور نقش مجلس را در عرصه پیشرفت و عدالت پیشتازانه خواند و افزود: نمایندگان مجلس یازدهم با همکاری مرکز پژوهش‌های مجلس و ظرفیت‌های نخبگانی کشور برای تدوین الگوهای مناسب  دستیابی  به قله آرمانی پیشرفت و عدالت‌خیز برمی‌دارد. کریمی فیروزجایی افزود: مردم در کوتاهترین زمان ممکن آثار همگرایی و همت انقلابی منتخبان خود را در خانه ملت برای رفع گام به گام مشکلات اساسی و تنگناهای اقتصادی شاهد خواهند بود. انتهای پیام/
 قاضی‌زاده و نیکزاد نامزدهای نهایی فراکسیون انقلاب اسلامی برای نائب‌رئیسی مجلس شدند , در جریان نشست امروز فراکسیون انقلاب اسلامی، نامزدهای نهایی این فراکسیون برای نواب رئیسی مجلس یازدهم مشخص شدند. , احمد نادری دبیر اجرایی فراکسیون انقلاب اسلامی و منتخب تهران در مجلس یازدهم در گفت وگو با خبرنگار پارلمانی خبرگزاری تسنیم، در تشریح جلسه عصر امروز فراکسیون انقلاب اسلامی که با دستور کار برگزاری انتخابات هیئت رئیسه برای مشخص کردن کاندیداهای نهایی این فراکسیون برگزار شد، گفت: آقایان سیدرضا تقوی، سیدامیرحسین قاضی‌زاده هاشمی، الیاس نادران، محمدمهدی زاهدی، عبدالرضا مصری، سید محمدرضا میرتاج‌الدینی، علیرضا منادی و علی نیکزاد  کاندیداتوری خود را برای ریاست مجلس اعلام کردند.   وی افزود: در شرایطی که حجت الاسلام تقوی پیش از برگزاری انتخابات نائب رئیسی از ادامه رقابت انصراف داده بود، الیاس نادران 53 رای، امیرحسین قاضی زاده 94،   عبدالرضا مصری 77  و علی نیکزاد 93 و محمدمهدی زاهدی 56، منادی 42 رای، میرتاج الدینی 21 رای  کسب کردند.  نادری ادامه داد: بنابراین  آقایان علی نیکزاد و امیرحسین قاضی زاده با کسب اکثریت آرا  به عنوان نامزدهای نهایی فراکسیون انقلاب اسلامی برای نائب رئیسی مجلس لقب گرفتند. انتهای پیام/
 جهانگیری: راهکار‌های تأمین منابع مالی احداث یک میلیون واحد مسکونی بررسی شود , معاون اول رئیس جمهور در جلسه شورای عالی مسکن گفت: راهکار‌های تأمین منابع مالی برای احداث یک میلیون واحد مسکونی در سال جاری بررسی شود. , به گزارش حوزه دولت خبرگزاری تسنیم، اولین جلسه شورای عالی مسکن در سال 99 عصر امروز (چهارشنبه) به ریاست معاون اول رییس جمهور برگزار شد. اسحاق جهانگیری در این جلسه تأمین مسکن را از مهمترین و اصلی ترین نیازهای مردم برشمرد و با بیان اینکه هزینه های اجاره مسکن برای مردم و به خصوص اقشار کم درآمد جامعه شکننده شده است، بر ضرورت تلاش دولت به خصوص تیم اقتصادی دولت برای تأمین این نیاز مهم جامعه تأکید کرد. جهانگیری همچنین از بخش مسکن به عنوان یکی از بخش های اصلی پیشران اقتصادی نام برد و با بیان اینکه بخش مسکن در سال جاری نقش تعیین کننده ای در اقتصاد کشور دارد که موجب ایجاد تحرک در سایر بخش های اقتصادی می شود، فعال شدن بخش مسکن را از مهمترین اولویت های کاری دولت در سال جاری دانست و خاطرنشان کرد: با توجه به محدودیت منابع ارزی و نیز مشکل بیکاری، بخش مسکن می تواند به عنوان فرصتی مناسب برای ایجاد تحرک در سایر بخش های اقتصادی کشور به حساب آید. معاون اول رییس جمهور با اشاره به تأمین زمین و تأمین منابع مالی به عنوان مهم ترین الزامات تحقق برنامه اقدام ملی مسکن تصریح کرد: لازم است جلسه ای با محوریت رییس کل بانک مرکزی و با حضور نمایندگان سازمان برنامه و بودجه، وزارت امور اقتصادی و دارایی و وزارت راه و شهرسازی تشکیل شود و راهکارهای تأمین منابع مالی مورد نیاز برای احداث بیش از یک میلیون واحد مسکونی در سال جاری مورد بررسی قرار گیرد. جهانگیری از اقدامات صورت گرفته برای تکمیل و تحویل واحدهای نیمه تمام مسکن مهر قدردانی کرد و گفت: وزارت راه و شهرسازی با پیگیری مجدانه تکمیل این واحدهای نیمه تمام را در دستور کار خود دارد که امیدوارم به زودی شاهد اتمام و تحویل همه این واحدها باشیم. در این جلسه وزیر راه شهرسازی نیز گزارشی از برنامه دوساله این وزارتخانه برای تولید و عرضه مسکن ارائه کرد و گفت: تکمیل وتحویل 500 هزار واحد مسکونی نیمه تمام مسکن مهر و احداث 400 هزار واحد مسکونی در قالب طرح اقدام ملی مسکن از جمله برنامه های این وزارتخانه در سال 98 و 99 بوده که هم اکنون در دست اجراست. در این جلسه گزارشی تصویری از پروژه های در حال احداث برنامه اقدام ملی تولید و عرضه 400 هزار واحد مسکونی شهری برای گروه های کم درآمد جامعه و شاغلین و کارکنان فاقد مسکن دستگاه ای اجرایی ارائه شد. محمودزاده معاون مسکن و ساختمان وزارت راه و شهرسازی نیز گزارشی در خصوص وضعیت ثبت نام متقاضیان طرح اقدام ملی مسکن و روند پالایش این متقاضیان ارائه کرد و به بیان پیشنهاداتی در راستای تأمن زمین و تأمین منابع مالی به عنوان الزامات اصلی تحقق برنامه طرح اقدام ملی مسکن پرداخت. مهرآبادی قائم مقام وزیر راه و شهرسازی در طرح مسکن مهر نیز در این جلسه گزارشی از آخرین وضعیت واحدهای نیمه تمام مسکن مهر و برنامه های در دست اقدام این وزارتخانه برای تکمیل و تحویل این واحدها ارائه کرد. تابش رییس بنیاد مسکن انقلاب اسلامی هم در این جلسه گزارشی از اقدامات انجام شده توسط این بنیاد برای احداث مسکن روستایی ارائه کرد و گفت: از سال 1392 تا کنون 514 هزار واحد مسکن روستایی احداث شده و به مرحله پایان کار رسیده است و 107 هزار واحد نیز هم اکنون در دست احداث است. وی همچنین از بانک مرکزی و نظام بانکی کشور برای اعطای تسهیلات مناسب با نرخ سود 4 درصد برای احداث واحدهای مسکن روستایی قدردانی کرد و افزود: سال گذشته حدود هشت هزار میلیارد تومان تسهیلات بانکی برای احداث واحدهای مسکن روستایی از سوی بانک مرکزی پرداخت شده است. در این جلسه که وزرای آموزش و پرورش، تعاون، کار و رفاه اجتماعی، نیرو و رییس کل بانک مرکزی نیز حضور داشتند راهکارهای تحقق برنامه طرح اقدام ملی مسکن مورد بحث و تبادل نظر قرار گرفت و پیشنهاداتی در این راستا مطرح شد. تخصیص 20 درصد از تسهیلات پرداختی توسط سیستم بانکی به طرح اقدام ملی مسکن، استفاده از اقساط بازگشتی تسهیلات مسکن مهر در طرح اقدام ملی مسکن، تحویل اراضی در اختیار دستگاه های دولتی به وزارت راه و شهرسازی، تسهیل شرایط واگذاری زمین به متقاضیان طرح اقدام ملی مسکن و تأمین اعتبارات مورد نیاز جهت کمک به تأمین خدمات زیربنایی و روبنایی از جمله موضوعات مطرح شده در این جلسه بود که تصمیمات لازم در خصوص آن اتخاذ شد. انتهای پیام/
 قالیباف گزینه‌ نهایی برای ریاست مجلس شد , محمد باقر قالیباف با کسب ۱۶۶ رای از مجموع ۲۴۰ رای ماخوذه گزینه‌ نهایی فراکسیون انقلاب اسلامی برای ریاست مجلس شد. , احمد نادری دبیر اجرایی فراکسیون انقلاب اسلامی و منتخب تهران در مجلس یازدهم در گفت وگو با خبرنگار پارلمانی خبرگزاری تسنیم، در تشریح جلسه عصر امروز فراکسیون انقلاب اسلامی که با دستور کار برگزاری انتخابات هیئت رئیسه برای مشخص کردن کاندیداهای نهایی این فراکسیون برگزار شد، گفت: با پایان رای گیری برای انتخاب گزینه نهایی ریاست  آقای محمدباقر قالیباف با کسب 166 رای از مجموع 240 رای مأخوذه کاندیدای نهایی فراکسیون انقلاب اسلامی برای ریاست مجلس نام گرفت. وی افزود: همچنین در این رای گیری آقایان حاج بابایی 57 رای، میرسلیم 5 رای، نوروزی 2 رای کسب کردند و 10 رای نیز  باطله بود.   انتهای پیام/
 وزیر کشور ایجاد بخش اسلامیه را به استاندار خراسان جنوبی ابلاغ کرد , وزیر کشور دستور ایجاد بخش اسلامیه و ارتقای روستای باغستان به شهر را در شهرستان فردوس به استاندار خراسان جنوبی ابلاغ کرد. , به گزارش حوزه دولت خبرگزاری تسنیم به نقل از پایگاه اطلاع رسانی وزارت کشور، «عبدالرضا رحمانی فضلی» وزیر کشور در ابلاغیه خود به «محمدصادق معتمدیان» استاندار خراسان جنوبی، به وی دستور داده است مطابق با قانون تعاریف و ضوابط تقسیمات کشوری و آیین نامه اجرایی آن، اقدامات لازم در خصوص ایجاد بخش اسلامیه و همچنین تبدیل روستای باغستان به شهر را انجام دهد. بخش اسلامیه به مرکزیت شهر اسلامیه در شهرستان فردوس در شمال استان خراسان جنوبی قرار دارد. جمعیت شهر اسلامیه طبق سرشماری سال 1395، حدود 8 هزار نفر است. باغستان نیز مرکز یکی از دهستانهای بخش اسلامیه به شمار می رود که اکنون تبدیل به شهر شده است. انتهای پیام/
 نیکزاد: اولویت مجلس بهبود فوری معیشت طبقه ضعیف باشد , منتخب مردم اردبیل در مجلس گفت که بهبود فوری معیشت طبقه ضعیف باید اولویت مجلس یازدهم باشد. , به گزارش حوزه پارلمانی خبرگزاری تسنیم، «علی نیکزاد» منتخب مردم اردبیل در مجلس شورای اسلامی در صفحه شخصی خود در توییتر نوشت: «رهبر انقلاب به عنوان اولویت کاری مجلس خدمت به صاحبان اصلی انقلاب را فرمودند؛ باید کاری کنیم که معیشت طبقه ضعیف بدون منت ارتقا یابد. انقلاب ما، انقلاب مستضعفین و زاغه‌نشینان بود، با خدمت صادقانه و کار کارشناسانه باید اولویت‌مان بهبود فوری معیشت صاحبان اصلی انقلاب شود.⁩» انتهای پیام/
 آموزش مجازی به بیش از ۷۰۰ هزار دانشجوی دانشگاه آزاد , رئیس واحد الکترونیکی دانشگاه آزاد از آموزش مجازی به بیش از ۷۰۰ هزار دانشجوی دانشگاه آزاد خبر داد. , به گزارش گروه دانشگاه خبرگزاری تسنیم، محمدرضا کشاورزی، رئیس واحد الکترونیکی دانشگاه آزاد اسلامی، گفت: آموزش مجازی  به بیش از 700 هزار دانشجو بینظیر و یک رکورد جهانی است که این کار جهادی به لطف خدا و زحمت شبانه روزی همکاران واحد الکترونیکی و تحت هدایت، مدیریت و راهبری ریاست محترم دانشگاه آزاد اسلامی محقق شده است. وی تاکید کرد: در فضای دانشگاهی کل دنیا تا به حال آموزش مجازی با این تعداد دانشجو وجود نداشته و بیشترین تعداد آموزش مجازی که دیده ایم  300 هزار دانشجو بوده است.  رئیس واحد الکترونیکی دانشگاه آزاد اسلامی افزود: واحد الکترونیکی دانشگاه آزاد اسلامی با توجه به سالها فعالیت در عرصه آموزش مجازی تجربه ارزنده ای در حوزه های آموزشی، پژوهشی و دانشی دارد و سعی کرده مبتنی بر آی تی فعالیت کند و توسعه خوبی داشته باشد. وی با اشاره به همه گیری جهانی کرونا و تغییر روند فعالیت ها گفت: فضای علمی نمی توانست متوقف بماند و کلاس های آموزشی برگزار نکند به همین دلیل رئیس دانشگاه آزاد اسلامی تکلیف کرد که ما بتوانیم هرچه زودتر آموزش مجازی را برای کلیه دانشجویان دانشگاه راه اندازی کنیم و در آغاز، کار بسیار سختی بود که در مدت کوتاهی در همان اسفند 98 بتوانیم سامانه را برای کل دانشجویان دانشگاه آزاد اسلامی راه اندازی کنیم.   رئیس واحد الکترونیک دانشگاه آزاد اسلامی افزود: دانشگاه آزاد حدود یک میلیون دانشجو دارد که در اقصی نقاط کشور پراکنده اند و در رشته های مختلف تحصیل می کنند که باید زیرساخت دروس نظری آنها را راه می انداختیم تا کلاسها برگزار می شد به لطف خدا و با کمک همکارانمان در آن شرایط سخت توانستیم در عرض یک هفته این کار را انجام دهیم و اکنون بیش از 700 هزار دانشجو در دروس نظری در سامانه واحد الکترونیکی مشغول تحصیل هستند.  کشاورزی با اشاره به ثبت رکورد آموزش مجازی همزمان در دانشگاه آزاد به بیش از 700 هزار نفر افزود: در مدل آموزش مجازی همزمان که استاد به صورت برخط تدریس و دانشجو استفاده می کند، استادان فایل ها و جزوات مرجعی را به عنوان آموزش آف لاین بارگذاری می کنند و دانشجویان می توانند از آنها استفاده کنند که از نظر کیفیتی نیز خداروشکر کیفیت خوبی داشته است. وی با اشاره به اینکه هر سرویس آی تی نیاز به جا انداختن فرهنگ کاربری دارد، گفت: ابتدا شاید مشکلاتی از سمت دانشجویان و استادان در استفاده از سامانه وجود داشت اما یک فرآیندی طی شد تا فرهنگ استفاده از آن بین کاربران جا بیفتد و مشکلات برطرف شود و اکنون اساتید و دانشجویان به راحتی وارد سامانه می شوند از آن استفاده می کنند و حتی برای معدود کلاس هایی که به هر دلیل برگزار نشده است زمان جبرانی تعیین می کنند. وی گفت: استادان تکلیف می دهند و دانشجویان به تکالیفشان عمل می کنند و به طور کلی همه کارهایی که در کلاس حضوری انجام می شد اینجا هم برگزار می شود و حدود دو هفته دیگر امتحانات دانشگاه آزاد شروع خواهد شد که این نشان از برگزاری منظم کلاس های درسی دارد.  کشاورزی افزود: سخت تر از پوشش آموزش این تعداد دانشجو، راه اندازی این سرویس در مدت زمان کوتاهی آن هم در شرایط کرونایی بود که هم از نظر نیروی انسانی محدودیت هایی داشتیم و هم از نظر خرید تجهیزات اما به لطف خدا این امر محقق شد. وی با اشاره به مدارس سماء دانشگاه آزاد اسلامی که با بیش از 7 هزار دانش آموز اکنون روی بستر واحد الکترونیک در حال فعالیت و تحصیل هستند گفت: دانشگاه آزاد اسلامی علاوه بر دانشجوها و مدارس سماء به دانشجویان و مدارس غیر از دانشگاه آزاد اسلامی نیز که درخواست استفاده از بستر الکترونیک دانشگاه را داشتند خدمات ارایه می کند. رئیس واحد الکترونیک دانشگاه آزاد اسلامی در خصوص بحث امتحانات دانشگاه آزاد اسلامی گفت: به طور طبیعی تعدادی از امتحانات حضوری خواهد بود اما دانشگاه آزاد در تلاش است که روشی را اتخاذ کند که هم برای دانشجویان و استادان راحت تر شود و هم امتحانات از کیفیت لازم برخوردار باشند در هر صورت تصمیم گیری در خصوص نحوه برگزاری امتحانات هنوز به صورت کامل بسته نشده. ستاد آموزش غیرحضوری دانشگاه درحال بررسی است و باید منتظر تصمیم گیری این ستاد باشیم و به محض تصمیم گیری اطلاع رسانی خواهد شد. انتهای پیام/
 حجت‌الاسلام غضنفرآبادی: رئیس مجلس باید انقلابی و با روحیه جهادی باشد , منتخب مردم بم در یازدهمین دوره مجلس شورای اسلامی گفت: امروز نیازمند یک مجلس انقلابی در تراز مردم و انقلاب اسلامی هستیم و اعضای هیئت‌رئیسه، از جمله رئیس مجلس باید انقلابی و با روحیه جهادی باشند. , حجت‌الاسلام موسی غضنفرآبادی منتخب مردم بم در یازدهمین دوره مجلس شورای اسلامی در گفت‌وگو با خبرنگار پارلمانی خبرگزاری تسنیم با اشاره به شاخص‌های رئیس مجلس یازدهم، گفت: امروز نیازمند یک مجلس انقلابی در تراز مردم و انقلاب اسلامی هستیم و اعضای هیئت‌رئیسه، از جمله رئیس مجلس باید انقلابی و با روحیه جهادی باشند. وی افزود: رئیس مجلس باید دلسوز و پیگیر مشکلات و مسائل و مردمی باشد و درد مردم را لمس کند، رئیس مجلس باید دلسوز اسلام، نظام، ولایت و انقلاب باشد، رئیس مجلس نباید به خودش توجه کند، بلکه باید مشکلات جامعه را ببیند، باید به فکر مردم باشد، رئیس مجلس نباید دنبال باند، جناح و اینگونه مسائل باشد. منتخب مردم بم در یازدهمین دوره مجلس با بیان اینکه باند و جناح یک رئیس مجلسِ خوب، مردم مستضعف هستند که با رأی‌شان و امید به رفع مشکلات، کمک کردند وارد مجلس شده است، اظهارداشت: رئیس مجلس باید کمک کند تا مشکلات مردم حل شود؛ معتقدم پارسایی، تقوا، پرهیزگاری، نداشتن حس برتری‌جویی، مخصوصا استفاده از ظرفیت‌های همه نمایندگان، روحیه مشاوره، انتقادپذیری باید در رئیس مجلس وجود داشته باشد. حجت‌الاسلام غضنفرآبادی تصریح کرد: رئیس مجلس باید با نمایندگان و سایر نهادها اعم از دولت، تعامل سازنده داشته باشد، یک ویژگی خاصی که رئیس مجلس باید داشته باشد، شجاعت و شهامت در استکبارسیزی است، اگر یک رئیس مجلس از این روحیه برخوردار نباشد، مجلس را به بیراهه خواهد برد، نباید از دشمن وحشت کند و بترسد. وی اضافه کرد: به قول شهید قاسم سلیمانی، باید از فرصت‌ها استفاده کرد، رئیس مجلس باید نسبت به همه نمایندگان استراحت کمتری داشته و تلاشش بیشتر از همه نمایندگان باشد؛ آسایش و آرامشش نسبت به همه نمایندگان باید کمتر باشد و نمایندگان هم نسبت به مردم باید آسایش و آرامش‌شان کمتر باشد، اگر این طور شود، شاهد روی کار آمدن یک مجلس ساده‌‌زیستِ انقلابی، دلسوز و مردمی در تراز انقلاب اسلامی خواهیم بود. منتخب مردم بم در یازدهمین دوره مجلس تأکید کرد: رئیس مجلس نباید منتظر باشد از ناحیه رهبر انقلاب موضوعی مطرح شود، خودش باید به قدری ذوب در ولایت باشد که درک کند منویاتی که مقام معظم رهبری ترسیم کرده برای پیشبرد اسلام و انقلاب و رفع مشکلات مردم، چه بوده است. حجت‌الاسلام غضنفرآبادی در پایان خاطرنشان کرد: رئیس مجلس باید درک درستی از وضعیت روزِ کشور و منویات مقام عظمای ولایت داشته باشد و جدای اینکه حتی رهبری در موضوعی خاص، پیام روشنی داده باشند، پیام رضایتمندی و یا مطلوب ایشان در موضوعات را با بصیرت، آگاهی و ایمان درک کند تا دچار اشتباه نشود. انتهای پیام/
 گزارش| فصل آزمون مجلس اصولگرا؛ گام‌هایی که در راستی‌آزمایی منتخبان موثر است , مجلس یازدهم امروز بصورت رسمی کار خود را آغاز کرد. منتخبان این مجلس ۴ سال فرصت دارند تا با تمرکز بر وعده‌هایی که داده‌اند و همچنین کاهش مشکلات اقتصادی و معیشتی مردم، اعتماد مردم به قوه مقننه را بالا ببرند. , به گزارش خبرنگار پارلمانی خبرگزاری تسنیم، مراسم افتتاحیه مجلس یازدهم صبح امروز با حضور منتخبان ملت، سران قوا و قرائت پیام رهبر معظم انقلاب برگزار شد و مجلس جدید کار خود را به شکل رسمی آغاز کرد. مجلس یازدهم در شرایطی تشکیل می‌شود که با توجه به عملکرد مجلس قبلی و همچنین مشکلات اقتصادی و معیشتی کشور در سال پایانی دولت، امیدهای فراوانی را برای بازگرداندن مجلس به جایگاه اصلی خود و رفع مشکلات ایجاد کرده و از امروز تا 1461 روز فرصت دارند به وعده‌های خود عمل کنند. اگر مجلس یازدهم بتواند عملکرد قابل قبولی از خود ارائه کند این امید هست که در انتخابات دوره بعدی شاهد افزایش مشارکت مردم باشیم.  امروز رهبر معظم انقلاب در پیام‌شان به افتتاحیه مجلس بر این مسئله تاکید کردند که "شناخت درست از شرایط و اولویّتهای کشور، و با کارشناسی، و با حضور فعّال و منظّم، و با پاک‌دستی و امانت‌داری، وظیفه‌ی قانونگذاری و دیگر وظایف" موجب می‌شود تا مجلس، نقطه‌ی امید مردم و نقطه‌ی اتّکاء مجریان، و به‌معنی حقیقی، در رأس امور کشور قرار بگیرد. ارتقای عملکرد مجلس جدید را می‌توان در دو حوزه «سلامت کاری» و «کارآمدی» تعریف کرد و برای هرکدام طرح‌هایی را در نظر گرفت. تسنیم پیشتر در سلسله گزارش هایی به بررسی چالش‌ها و اولویت‌های مجلس یازدهم پرداخته بود و باتوجه به آغاز رسمی مجلس، بار دیگر به بررسی اقداماتی که می‌تواند مجلس را به جایگاه اصلی خود برگرداند و برای آن 4 سال فرصت دارند می‌پردازیم: 1- یکی از کارهایی که به تقویت جایگاه مجلس کمک می‌کند، نظارت بیشتر بر رفتار نمایندگان است. آنچه امروز هم در پیام رهبر انقلاب بر آن تاکید شد و از آن به‌عنوان "آفت عمده" مجلس یاد شده بود، "سرگرم شدن نماینده به حواشی زیان‌بار، یا وارد کردن انگیزه‌های ناسالم شخصی و جناحی، یا سهل‌انگاری در کار، یا دسته‌بندی‌های احیاناً ناسالم قومی و منطقه‌ای و قبیله‌ای و امثال آن" بود.  براساس اصل هشتاد و ششم قانون اساسی نمایندگان مجلس در مقام ایفای وظایف نمایندگی در اظهار نظر و رأی خود کاملاً آزادند، اما این اظهارات باید در راستای "وظایف نمایندگی" باشد و اگر منتخبی از این حدود پا را فراتر گذاشت و یا احیاناً درصدد بود با استفاده از جایگاه خود سوءاستفاده کند باید از سوی هیئت نظارت با وی برخورد شود.  خودنظارتی نمایندگان در مجلس پیش از ورود قوه قضاییه یا رسانه‌ها می‌تواند در  جلب اعتماد عمومی و نشان دادن قاطعیت مجلس تاثیرگذار باشد.  2- یکی از گام‌هایی که در بدو شروع به کار مجلس جدید می‌تواند نشان‌دهنده عمل کردن به شعار تغییر باشد، اولین طرح‌های و لوایحی است که در مجلس به بررسی و رای گذاشته می‌شود. یکی از این قوانین که تصویب آن محک خوبی برای ارزیابی منتخبان است، قانون شفافیت آراء نمایندگان بود که یک‌بار در مجلس دهم به رای گذاشته شد اما نمایندگان با آن مخالفت کردند. ساماندهی قانون شفافیت مالی کاندیداها و همچنین صحبت‌هایی که در بحث عدم دریافت خانه‌های سازمانی مجلس در روزهای گذشته شاهد بودیم و یا درخواست برای کاهش حقوق نمایندگی می‌تواند در افزایش استقلال وکلای ملت و کم کردن فاصله مردم و مسئولان تاثیر بسزایی بگذارد.  3- هرچند انتظار این بود که منتخبان از فردای دوم اسفندماه نسبت به استخراج مشکلات اساسی کشور و برنامه‌ریزی برای حل آنها اهتمام کنند که این کار انجام شد اما باتوجه به اینکه اکثریت مجلس را یک جناح تشکیل می‌دهند، فرصت مناسبی برای رشد دادن و دستیابی به ایده حکمرانی است. این کار کمک می‌کند تا شأن و جایگاه مجلس در کنار سایر نهادهای کشور ارتقا پیدا کند چراکهم مجلس در میان سایر نهادهای کشور، مهم‌ترین جایگاه برای تولید ایده‌های حکمرانی برای حل مسائل اصلی کشور است.  4- رهبر انقلاب در پیام امروزشان بر "اهتمام به مرکز پژوهشها و دیوان محاسبات" تاکید داشتند. یکی از راه‌های افزایش کارامدی مجلس، تقویت برخی نهاهای وابسته به آن مانند مرکز پژوهش‌ها است. این مرکز در سال 74 و بعد از سه سال کار کارشناسی فعالیت خود را آغاز کرد. رئیس آن از سوی هیئت امنای مرکز که شامل رئیس مجلس و اعضای هیئت رئیسه است انتخاب می‌شود اما متاسفانه در سالهای اخیر مطالعات و تحقیقات انجام شده در مرکز پژوهش‌ها صرفاً به‌لحاظ کمی رشد داشته و خلأ پرداختن به آسیب‌های کشور به‌ویژه آسیب‌های اجتماعی و ارائه طرح‌های و ایده‌های عملیاتی به شدت احساس می‌شود. 5-  اکثریت مجلس یازدهم را اصولگرایان تشکیل می‌دهند و افراد مستقل و اصلاح‌طلب کمی توانستند در انتخابات دوم اسفند اعتماد مردم را برای ورود به بهارستان جلب کنند. اگرچه یک حسن این اتفاق، یکدستی مجلس در پیشبرد برنامه‌ها و طرح‌ها است اما یکی از معایب آن احتمال اختلافات داخلی در میان بدنه این جریان است. مسئله‌ای که در موضوع ریاست مجلس تاحدودی شاهد آن بودیم. از همین‌رو برای کاهش اختلافات داخلی و فراموش نکردن دغدغه‌های مردم، باید در هرکاری صرفاً وعده‌های داده شده و حل مشکلات اقتصادی و معیشتی و فرهنگی را درنظر بگیرند تا جامعه فکر نکند که منتخبانی که با شعار انقلابی روی کار آمدند در حال جدال با یکدیگر بر سر قدرت هستند. این امر نه تنها در کاهش اعتبار این جناح تاثیر دارد بلکه در کاهش امید مردم به قوه مقننه در حل مشکلات تاثیرگذار است.  6- رهبر معظم انقلاب در پیام خود بمناسبت افتتاح مجلس بر تعامل برادرانه با قوای مجریّه و قضائیّه، تاکید داشتند. میزان تعامل دولت و مجلس همواره یکی از پاشنه آشیل‌های مجلس بوده است. گاه این تعامل در حدی بود که برخی نمایندگان وکیل‌الدوله شناخته می‌شدند و جایگاه خود را در سطح روابط عمومی وزارتخانه‌ها پایین می‌آوردند و گاه نیز در روابط دولت و مجلس شاهد تشنج و خصومت بودیم.  نمایندگان باید وارد یک رابطه منطقی با دولت شوند و به‌جای به خدمت دولت درآمدن یا برعکس بهانه‌گیری از دولت و وزرا، در یک چارچوب مشخص و منطقی دولت را به تحرک وادارند و از طرح‌ها و برنامه‌های مفید نیز استقبال کنند. انتهای پیام/
 سردار جلالی: تدوین قوانین جدید برای دفاع غیرنظامی ضروری است , رئیس سازمان پدافند غیرعامل کشور به مناسبت آغاز به کار یازدهمین دوره مجلس شورای اسلامی در پیامی هفت محور کلیدی برای ورود نمایندگان به حوزه‌های پدافند غیرعامل را مطرح کرد. , به گزارش حوزه دفاعی خبرگزاری تسنیم، متن پیام سردار غلامرضا جلالی به شرح است: «إِنَّ اللهَ لاَ یُغَیِّرُ مَا بِقَوْمٍ حَتَّی یُغَیِّرُواْ مَا بِأَنْفُسِهِمْ مجلس شورای اسلامی به عنوان خانه ملت و محمل تجلی رای و اراده عمومی در نظام مردم سالاری دینی دارای نقشی محوری و بنیادین است. تصویب قوانین و نظارت بر اجرای آن از سوی دستگاه ها، دو وظیفه اصلی این نهاد مهم است که اهمیت آن سبب شده بنیانگذار کبیر انقلاب اسلامی امام خمینی(ره)، رأی مردم را میزان و مجلس را در راس همه امور قلمداد کند.  در حوزه پدافند غیرعامل نیز نقش و جایگاه مجلس با اختیار تصویب قوانین و نظارت بر اجرا می‌تواند بسیار اثرگذار و کارگشا باشد؛ به ویژه در شرایطی که جهان با مواجه شدن با تهدیدات ناشی از شیوع کرونا اهمیت و ضرورت رویکردهای پیش‌بینی، پیشگیری و پیش‌کنشگری و به تعبیر جامع‌تر پدافند غیرعامل را دوچندان درک کرده است. اینجانب ضمن تبریک به همه نمایندگان محترم یازدهمین دوره مجلس شورای اسلامی که توانسته‌اند اعتماد ملت را جلب نمایند برخی از مهمترین محورهایی که می‌تواند در حوزه پدافند غیرعامل در دستور کار مجلس جدید قرار گیرد را بیان میدارم. 1. نظارت بر اجرای دقیق قوانین و الزامات موجود در حوزه پدافند غیرعامل از سوی دستگاه‌های اجرایی به ویژه ماده 58 قانون احکام دائمی برنامه‌های توسعه کشور 2. تدوین قوانین جهت ارتقای دفاع غیرنظامی کشور در راستای صیانت از زیرساخت‌ها و دارایی‌های حیاتی کشور و حفاظت از مردم 3. تدوین قوانین جامع در حوزه مقابله و مهار تهدیدات نوین CBRN به ویژه بازنگری در ساختار دفاع زیستی کشور 4. حمایت قانونی از توسعه فناوری و صنایع بومی پدافند غیرعامل با تأکید بر طراحی و تولید داخلی و نظارت بر به کارگیری فناوری‌های وارداتی در زیرساخت‌های حیاتی 5. حمایت قانونی جهت تکمیل شبکه ملی اطلاعات به عنوان یکی از مهمترین بسترهای ارتقای بازدارندگی و کاهش تهدیدات و آسیب‌پذیری‌ها در حوزه سایبری 6. بازنگری در قوانین مربوط به رگلاتوری فضای سایبری به ویژه در حوزه شبکه‌های اجتماعی با رویکرد صیانت از کلان داده‌ها و امنیت اطلاعات عمومی و خصوصی 7.حمایت قانونی جهت خارج کردن تاسیسات پرخطر از شهرها و مراکز جمعیتی در پایان ضمن تبریک مجدد آغاز به کار یازدهمین دوره مجلس شورای اسلامی، اعلام می‌دارد سازمان پدافند غیرعامل کشور امید دارد این مجلس با درنظر گرفتن رویکرد جهادی و انقلابی و منطبق بر الزامات پیشرفت در گام بلند دوم انقلاب اسلامی، با تعامل و هم افزایی دوجانبه بتواند اقدامات موثری در راستای راهبرد ارتقای استحکام و تاب آوری ملی و در نهایت قوی شدن ایران عزیز اسلامی به ویژه در تدوین قانون احکام برنامه هفتم توسعه کشور سامان دهد.» انتهای پیام/
 وقتی آیت‌الله خامنه‌ای ریاست مجلس را نپذیرفت/ هیات رئیسه مجلس اول چگونه انتخاب شدند؟ , "ابتدا نمایندگان عضو فراکسیون حزب جمهوری اسلامی تمایل داشتند که مقام معظم رهبری ریاست مجلس را بپذیرد اما ایشان با استدلال و صحبت‌‌‌‌‌‌‌‌‌‌‌های خود نمایندگان را قانع کرد که آقای هاشمی رفسنجانی مناسب‌تر برای ریاست مجلس خواهد بود." , به گزارش گروه تاریخ انقلاب خبرگزاری تسنیم به نقل از پایگاه مرکز اسناد انقلاب اسلامی، بعد از تأسیس نظام جمهوری اسلامی، انتخابات متعددی برگزار شد یکی از این انتخابات مربوط به اولین دوره مجلس شورای اسلامی است که در مورخه 1358/12/24 برگزار شد. سرانجام نمایندگان منتخب در جایگاه نمایندگان نخستین مجلس شورای اسلامی در 7 خرداد 1359 آغاز به کار کردند. این گزارش به برخی از روایت‌های کمتر گفته شده از نخستین روزهای مجلس اول می‌پردازد که در ادامه از نظر می‌گذرد. ** ائتلاف بزرگ نیروهای انقلاب حجت‌الاسلام ناطق نوری در کتاب خاطرات خود که توسط مرکز اسناد انقلاب اسلامی چاپ و منتشر شده است می‌گوید: بنده‌ (ناطق نوری) و آقای معادیخواه‌ و دکتر حسن‌ روحانی در جریانات‌ انتخابات‌ ریاست‌ جمهوری و مسایل‌ دوران‌ بنی‌صدر، معروف‌ شدیم‌ به‌ سه‌ تفنگ‌دار، چون‌ همیشه‌ با هم‌ بودیم‌ و در دفاع‌ از حزب‌ و موضع‌ سران‌ آن‌ و نیز در مجلس‌ همیشه‌ در یک‌ جهت‌ حرکت‌ میکردیم‌. در انتخابات‌ ریاست‌ جمهوری چالش‌ جدی میان‌ روحانیت‌ ایجاد شد که‌ آقای مروارید فوق‌العاده‌ روی شهید بهشتی حساسیت‌ داشت‌ و در جلسه‌ی جامعه‌ برضد حزب‌ حرف‌ زد. یک‌ بار بین‌ من‌ و ایشان‌ جدال‌ شد. انتخابات‌ برگزار شد و بنی‌صدر رئیس‌ جمهور شد و کار برای حزب‌ مشکل‌ شد. ماندیم‌ که‌ حالا باید چه‌ کار کنیم‌ لذا همه‌ی سران‌ حزب‌ و ما نقطه‌ی تمرکز کارمان‌ انتخابات‌ مجلس‌ شورای اسلامی شد. ثبت‌نام‌ که‌ شروع‌ شد روزی در دفتر جهاد بودم‌ که‌ مرحوم‌ شهید باهنر تلفن‌ زد و گفت‌: «در شورای حزب‌ تصمیم‌ گرفته‌ شده‌ که‌ شما هم‌ یکی از افرادی باشید که‌ کاندیدای حزب‌ برای مجلس‌ باشید.» به‌ ایشان‌ عرض‌ کردم‌: «اگر وظیفه‌ می‌دانید که‌ من‌ باشم‌ عیبی ندارد.» بنابراین‌ در انتخابات‌ مجلس‌ اول‌ هم‌ دفتر هماهنگی بنی‌صدر و هم‌ جامعه‌ی روحانیت‌ و هم‌ حزب‌، کاندیداهای مختلف‌ داشتند، منتها مقداری از لیست‌ جامعه‌ روحانیت‌ و حزب‌ مشترک‌ بود و با گرم‌ شدن‌ انتخابات‌ تمام‌ نیروهای فقاهتی یک‌ لیست‌ مشترک‌ دادند و این‌ ائتلاف‌ بزرگ‌ نامیده‌ شد. انتخابات‌ برگزار شد و آقای فخرالدین‌ حجازی نماینده‌ اول‌ تهران‌ شد. مهندس‌ بازرگان‌ نفر دوم‌ یا سوم‌ شد و بقیه‌ آقایان‌ هر کدام‌ در ردیف‌های مختلف‌ قرار گرفتند. مرحوم‌ شهید رجایی نفر دوازدهم‌ و بنده‌ نفر سیزدهم‌ و آقای هاشمی نفر چهاردهم‌ شد. ** پیشنهاد ریاست مجلس به آیت‌الله خامنه‌ای دکتر حسن روحانی یادمانده‌های خود از انتخاب ریاست مجلس را اینگونه روایت می‌کند: «ابتدا نمایندگان عضو فراکسیون حزب جمهوری اسلامی تمایل داشتند که مقام معظم رهبری ریاست مجلس را بپذیرد اما ایشان با استدلال و صحبت‌‌‌‌‌‌‌‌‌‌‌های خود نمایندگان را قانع کرد که آقای هاشمی رفسنجانی با توجه به ویژگی‌هایی که دارند مناسب‌تر برای ریاست مجلس خواهد بود.» ** انتخاب هیات رئیسه حجت‌الاسلام ناطق‌نوری در بخش دیگرای از خاطرات خود درباره حضور لیبرال‌ها در مجلس و انتخاب هیات رئیسه می‌گوید: از سران‌ نهضت‌ آزادی معین‌فر، یزدی، بازرگان‌، مهندس‌ سحابی، دکتر سحابی به‌ مجلس‌ راه‌ یافتند و نیروهای شاخص‌ دفتر هماهنگی بنی‌صدر هم‌ سلامتیان‌ و غضنفرپور بودند و اشکوری هم‌ به‌ اینها پیوست‌. بحث‌ اعتبارنامه‌ها که‌ شروع‌ شد، بحث‌های داغی در گرفت‌. روی اعتبارنامه‌ی آقایان‌ امید نجف‌آبادی و احمد سلامتیان‌ حساسیت‌ داشتم‌ و خیلی هم‌ تلاش‌ کردم‌ که‌ امید رأی نیاورد و ساقط‌ شود ولی بالاخره‌ رأی آورد، اما در مورد سلامتیان‌ آقای هاشمی صدایم‌ زد و گفت‌: «حالا تو چه‌ اصراری داری سلامتیان‌ اعتبارنامه‌اش‌ رد شود.» گفتم‌: «این‌ها آدم‌ صالحی نیستند و اسباب‌ زحمت‌ میشوند.» ایشان‌ حرف‌ خیلی قشنگی زد و گفت‌: «سلامتیان‌ اگر بیرون‌ از مجلس‌ برود شیطنت‌ زیادی میکند، بگذار در مجلس‌ باشد خودمان‌ همین‌ جا زیر نظرش‌ داشته‌ باشیم‌.» دیدم‌ حرف‌ خوبی است‌ بالاخره‌ یک‌ خرده‌ کوتاه‌ آمدم‌ و ایشان‌ هم‌ رأی آورد. خلاصه‌ مجلس‌ به‌ دو دسته‌ تقسیم‌ شد. فراکسیون‌ حزب‌الله‌ که‌ انصافاً خیلی قوی بود و این‌ مجموعه‌ بیشتر نیروهای حزب‌ بودند که‌ انقلابی و قوی بودند. از نظر عاطفی بسیاری از مسایل‌ سیاسی، خیلی به‌ هم‌ نزدیک‌ بودیم‌ و در مقابل‌ فراکسیون‌ حزب‌ و نیروهای ارزشی، لیبرال‌ها و نهضت‌ آزادیها بودند که‌ آنها هم‌ یک‌ اقلیت‌ قوی بودند. در انتخاب‌ آقای هاشمی رفسنجانی هیچ‌ مشکلی وجود نداشت‌. اکثریت‌ نمایندگان‌ مجلس‌ به‌ آقای هاشمی رفسنجانی رأی دادند و هیئت‌ رئیسه نیز همگی از دوستان‌ حزب‌ انتخاب‌ شدند. ** نحوه تصویب اعتبارنامه‌ها احمد توکلی هم درباره نحوه تصویب و رد اعتبارنامه‌ها در کتاب خاطراتش می‌گوید: در مجلس، هیأت رئیسه سنى انتخاب و مرحوم دکتر یدالله سحابى رئیس سنى مجلس شد و عده‌اى از جوان‌ها از جمله عطاءالله مهاجرانى و مجید انصارى منشى شدند. این دو نفر شاید یکى دو سال جوان‌تر از من بودند. در تصویب اعتبارنامه، حساسیت‌هاى زیادى وجود داشت. مقصود این بود که افرادى که به رژیم پهلوى نزدیک بودند و سر و کارى با انقلاب نداشتند، حذف شوند. همین گونه هم شد. نماینده‌ها به ده شعبه تقسیم شده بودند و اعتبارنامه‌ها به ترتیب حروف الفبا بین آن شعب ده‌گانه تقسیم شده بود. شُعب تحقیق مى‌کردند و اعتبارنامه را به مجلس گزارش مى‌کردند، اگر معترضى داشت پرونده به کمیسیون تحقیق مى‌رفت یا ممکن بود خود شعبه، پرونده را به کمیسیون تحقیق ارجاع دهد. در آن ایام، دسترسى به نماینده‌ها بسیار آسان بود. روزى عده‌اى از شهر کاشمر به دیدن من آمدند و اسنادى درباره‌ى نماینده‌ى آن شهر به من دادند؛ این اسناد و عکس‌ها نشان‌دهنده‌ى نوعى ارتباط بین آن نماینده و محمدرضا شاه بود و نزدیکى او را به خاندان سلطنتى نشان مى‌داد. این موضوع براى یک ملت انقلاب کرده، خیلى منطقى بود که دلش نخواهد چنین آدم‌هایى وارد مجلس انقلابى بشود. خلاصه من به اعتبارنامه‌ى این فرد اعتراض کردم و پرونده به کمیسیون تحقیق رفت. آن‌جا حق را به من دادند، سپس در مجلس رأى‌گیرى شد و ایشان رأى نیاورد. فخرالدین حجازى اولین رأى را در تهران آورد. وقتى نماینده‌ها به خدمت امام رفتند، حجازى بلند شد و آن نطق معروف خود را کرد و مدحى از امام گفت که به نظر من خلاف واقع نگفته بود، ولى امام این روش او را تقبیح کرد تا مدح رایج نشود. وقتى اعتبارنامه‌ى حجازى در مجلس مطرح شد، سیدمحمدمهدى جعفرى، نماینده‌ى دشتستان، اعتراض کرد. داستان هم از این قرار بود که حجازى در ایامى که روزنامه‌ خراسان را داشت، مقاله‌هایى علیه امام و به نفع رژیم نوشته بود که خیلى بد بود. دلیل دیگر مخالفت آقاى جعفرى این بود که مى‌گفت: «شما بى‌جهت به حجازى خوش‌بین هستید، ایشان خیلى هم عوض نشده و فعالیتش در حسینیه‌ى ارشاد در اذهان هست، الآن هم نقشش را دارد به گونه دیگر بازى مى‌کند.» آقاى یار محمدى، نماینده‌ى بم، که با او هم‌زندان بودم، پیش من آمد و به کار آقاى جعفرى اعتراض کرد: «مثلا اشتباهى بوده که تمام شده است، حجازى در تهییج احساسات دینى مردم نقش داشته و خدمات او در دوره‌ى انقلاب لطمات او را مى‌پوشاند، اِنَّ آلحَسَناتِ یذْهِبْنَ اَلسَّیئاّتِ ...» او از من خواست که با آقاى جعفرى صحبت کنم. آن موقع ما جوان‌هاى فعال مجلس بودیم؛ من پیش آقاى جعفرى رفتم و با او صحبت کردم و به او گفتم: «این کارها بین مردم اثر بدى مى‌گذارد؛ ایشان نماینده‌ى اول تهران شده، پیش امام صحبت کرده، حالا اگر یک دفعه اعلام شود که او فلان موقع، علیه امام مقاله نوشته، چه بازتابى خواهد داشت؟ حجازى در دفاع از اعتبارنامه قدرت دارد و این جور هم نیست که دفاعش کار ساز نباشد، رأى هم مى‌آورد، ولى از نظر روحى این مردم اندک ضربه‌اى مى‌خورند.» جعفرى گفت: «من به شما علاقه‌مندم و حرف‌هایتان را قبول مى‌کنم، ولى بدانید گوساله‌اى را پشت بام مى‌برید که گاو خواهد شد. آن وقت نمى‌توانید پایین بیاورید.» جعفرى خیلى بدبین بود، ولى احترام گذاشت، لطف کرد و اعتراض خود را پس گرفت. اعتبارنامه‌ى حجازى هم تصویب شد و مسأله‌اى پیش نیامد. انتهای پیام/
 قالیباف: به هر نتیجه‌ای که اکثریت انقلابی مجلس به آن برسد پایبند هستم , منتخب مردم تهران در یازدهمین دوره مجلس شورای اسلامی با انتشار مطلبی اعلام کرد که باید اعضای هیئت‌رئیسه مجلس براساس شایستگی‌های تحصیلی و تجارب کاری تعیین شوند و من به هر نتیجه‌ای که اکثریت انقلابی مجلس به آن برسد، پایبند هستم. , به گزارش گروه پارلمانی خبرگزاری تسنیم، محمدباقر قالیباف منتخب مردم تهران و یکی از گزینه‌های مطرح ریاست یازدهمین دوره مجلس شورای اسلامی با انتشار مطلبی در صفحه شخصی‌اش در فضای مجازی نوشته است: " من قویا عقیده دارم باید اعضای هیئت‌رئیسه و مناصب کلیدی مجلس براساس شایستگی‌های تحصیلی و تجارب کاری تعیین شوند، به‌گونه‌ای که ترکیب آنها نمادی از ترکیب مجلس باشد.  من به هر نتیجه‌ای که اکثریت انقلابی مجلس به آن برسد، پایبند هستم و در این امر هیچ مداخله‌ای نخواهم کرد". انتهای پیام/    
 منتخب مجلس یازدهم: در دوره یازدهم باید مجلس را به مجلس نظارت تبدیل کنیم , منتخب مجلس کهگیلویه، بهمئی، لنده و چرام تاکید کرد: در دوره یازدهم باید مجلس را به مجلس نظارت تبدیل کنیم. , حجت‌الاسلام سید محمد موحد, منتخب مجلس، در گفت و گو با خبرنگار پارلمانی خبرگزاری تسنیم گفت: یکی از آسیب‌های جدی در مجموعه عملکرد نهاد مجلس طی ادوار اخیر خارج شدن اقدامات آن از محور تعادل است، به این شکل که تمرکز بسیار زیاد بر حوزه قانونگذاری نه تنها ما را با تورم قوانین در تمام حوزه‌ها مواجه کرده بلکه از سوی دیگری باعث شده تا وظیفه نظارت مجلس به حاشیه برود. وی اضافه کرد: مساله تورم قوانین در کشور ما به شکلی است که هم اکنون طبق آمار با حدود 13 هزار قانون مواجه هستیم که نسبت به متوسط حجم قوانین در دیگر نظام‌های حقوقی دنیا بسیار بیشتر است. موحد توضیح داد: وقتی در آسیب‌شناسی قوانین ایران قدری بیشتر به جزئیات نگاه کنیم متوجه مسایل دیگری هم می‌شویم. از آن جمله غیرکارشناسی بودن بسیاری از قوانین که باعث تعارض در بسیاری از حوزه‌ها شده است و ما موارد زیادی قوانینی داریم که ناقض همدیگر هستند و این وضعیت باعث ایجاد گره‌های حقوقی بسیاری در حوزه‌های مختلف و خصوصا حوزه کسب و کار شده است. این منتخب مردم گفت: مجلس یازدهم اگر بخواهد مجلسی کارآمد برای حل مشکلات کشور باشد لازم دارد تا قبل از هر چیز دست از تصویب پر حجم و زیاد قوانین بردارد و به جای آن بر روی دو کار مهمتر یعنی تنقیح قوانین و افزایش کیفیت نظارت تمرکز کند.   سید محمد موحد تاکید کرد: وجود حدود 13 هزار قانون که در موارد زیادی دارای تعارض با هم هستند و یا اساسا منسوخ شده‌اند به خودی خود باعث تضعیف حاکمیت قانون در کشور می‌شود چون امکان دستیابی آسان و مطمئن به احکام قانونی را برای شهروندان و قضات و مجریان کشور از بین می‌برد. ضمن اینکه ما با حجم زیادی از قوانین غیر ضروری و دست و پا گیر هم مواجه هستیم که در راس همه امور کشور، فضای کسب و کار را تهدید می‌کنند. وی افزود: در کنار این مساله اتفاقی که در مجلس یازدهم باید بیفتد تقویت نظارت، آن هم به صورت غیر سیاسی و در چارچوب‌های فنی و کارشناسی است که متاسفانه در آستانه تعطیلی قرار گرفته است. منتخب مردم حوزه کهگیلویه، بهمئی، چرام و لنده در مجلس شورای اسلامی گفت: عمده نقدی که به ادوار اخیر مجلس و خصوصا مجلس دهم می‌شود متوجه حوزه نظارت و کاهش کیفیت عملکرد در آن است نه حوزه قانونگذاری. بنابراین در دوره یازدهم باید مجلس را به مجلس نظارت تبدیل کنیم تا شاهد احیاء شان قوه مقننه باشیم. موحد در پایان تاکید کرد: یکی از مسایل مهم این است که هم اکنون بازوهای نظارتی مجلس مانند کمیسیون اصل نود یا بحث تحقیق و تفحص‌ها و استیضاح‌ها به دلیل بی توجهی و یا آلوده شدن به سیاسی کاری، قدرت موثر خود را از دست داده‌اند و احیاء این قدرت است که می‌تواند مجلس را به همان نهادی تبدیل کند که ما انتظار داریم در راس امور باشد. انتهای پیام/
 روحانی انتخاب قالیباف به ریاست مجلس را تبریک گفت , رئیس جمهور در پیامی انتخاب محمد باقر قالیباف به عنوان رئیس مجلس شورای اسلامی را تبریک گفت. , به گزارش حوزه دولت خبرگزاری تسنیم، حجت‌الاسلام حسن روحانی رئیس جمهور در پیامی با تبریک انتخاب دکتر محمد باقر قالیباف به عنوان رئیس مجلس شورای اسلامی، ابراز امیدواری کرد که با تلاش مشترک و تعامل سازنده بین دولت و مجلس، شاهد هم افزایی بیشتر در ساماندهی امور کشور برای رفع مشکلات مردم، افزایش امید در جامعه و خدمت بیشتر به ملت بزرگ ایران باشیم. متن پیام تبریک حجت الاسلام حسن روحانی به این شرح است: بسم الله الرحمن الرحیم جناب آقای دکتر قالیباف انتخاب جنابعالی از سوی نمایندگان محترم ملت به عنوان رئیس مجلس شورای اسلامی را تبریک و تهنیت می گویم. امیدوارم در فصل نوین مجلس شورای اسلامی، با تلاش مشترک و تعامل سازنده بین دولت و مجلس، شاهد هم افزایی بیشتر در ساماندهی امور کشور بخصوص در شرایط  سخت تحریم بی سابقه و شیوع ویروس کرونا، برای رفع مشکلات مردم، افزایش امید در جامعه و خدمت بیشتر به ملت بزرگ ایران باشیم. توفیق روزافزونتان را در انجام ماموریت محوله و تحقق آرمان های بلند نظام مقدس جمهوری اسلامی از درگاه خداوند بزرگ مسئلت دارم.      حسن روحانی            رئیس جمهوری اسلامی ایران انتهای پیام/
 تبریک سرلشکر سلامی به قالیباف: آماده هرگونه همکاری برای حل مشکلات جامعه هستیم , فرمانده کل سپاه در پیام تبریک به رئیس جدید مجلس گفت: سپاه پاسداران انقلاب اسلامی آمادگی همه جانبه خود برای هرگونه حمایت و همکاری به ویژه در عرصه حل مشکلات جامعه و حفظ مصالح و منافع ملت شریف ایران را اعلام می‌کند. , به گزارش حوزه دولت خبرگزاری تسنیم، سرلشکر حسین سلامی فرمانده کل سپاه پاسداران انقلاب اسلامی در پیامی خطاب به محمدباقر قالیباف با تبریک انتخاب وی بعنوان رئیس مجلس شورای اسلامی، تاکید کرد: سپاه پاسداران انقلاب اسلامی آمادگی همه جانبه خود برای هرگونه حمایت و همکاری به ویژه در عرصه حل مشکلات جامعه و حفظ مصالح و منافع ملت شریف ایران را اعلام می‌کند. متن این پیام به شرح زیر است: بسم الله الرحمن الرحیم  برادر ارجمند جناب آقای دکتر محمدباقر قالیباف سلام علیکم انتخاب جنابعالی توسط نمایندگان منتخب ملت به " ریاست مجلس شورای اسلامی " که حاصل تجربیات ارزشمند دوران درخشان دفاع مقدس و عرصه‌های ارزنده پس از آن است را تبریک عرض می نمایم. امید است به اذن خداوند بزرگ ، مجلس یازدهم با پیمودن نقشه راه نورانی ترسیم شده پیشوای عظیم الشأن انقلاب اسلامی،گام‌های بلندی برای ارتقای رفعت ، عزت و عظمت ملت شایسته ایران و سرافرازی نظام مقدس جمهوری اسلامی را  رقم زند. در این راستا "سپاه پاسداران انقلاب اسلامی" آمادگی همه جانبه خود برای هرگونه حمایت و همکاری به ویژه در عرصه حل مشکلات جامعه و حفظ مصالح و منافع ملت شریف ایران را اعلام می‌کند. توفیقات روزافزون جنابعالی و نمایندگان محترم تحت عنایات خاصه حضرت ولی عصر (عج)و هدایت های الهی رهبر معظم انقلاب اسلامی حضرت آیت الله العظمی امام خامنه ای (مدظله العالی) را از درگاه خداوند متعال مسئلت دارم. سرلشکر پاسدار حسین سلامی  فرمانده کل سپاه پاسداران انقلاب اسلامی انتهای پیام/
 پیام تبریک رئیس مجمع تشخیص مصلحت نظام به قالیباف , رئیس مجمع تشخیص مصلحت نظام در پیامی انتصاب دکتر محمدباقرقالیباف به ریاست مجلس شورای اسلامی را تبریک گفت. , به گزارش گروه سیاسی خبرگزاری تسنیم،‌ آیت‌الله آملی لاریجانی رئیس مجمع تشخیص مصلحت نظام در پیامی انتخاب محمدباقرقالیباف به ریاست مجلس شورای اسلامی را تبریک گفت. متن پیام رئیس مجمع تشخیص مصلحت نظام به شرح زیراست: بسم الله الرحمن الرحیم جناب آقای دکتر محمدباقرقالیباف دام عزه رئیس محترم مجلس شورای اسلامی بعدالتحیه والسلام حسن انتخاب جنابعالی توسط نمایندگان ملت به عنوان ریاست مجلس شورای اسلامی را صمیمانه تبریک عرض می نمایم. امیدوارم مجلس شورای اسلامی در دوره جدید باتوجه به تاکیدات مقام معظم رهبری مدظله العالی، بیش از پیش به اقتصاد و فرهنگ به عنوان اولویت های اصلی کشورتوجه داشته وباقانونگذاری مناسب ونظارت شایسته درجهت تامین معیشت وبهبود وضعیت اقتصادی طبقات ضعیف جامعه همه توان خویش را بکار گیرد. مسلماً نقش جنابعالی باعنایت به سوابق ارزنده و خدمات گذشته بویژه عضویت در مجمع تشخیص مصلحت نظام به عنوان شخصیت حقیقی وحقوقی در برآورده شدن اهداف فوق بسیار اثرگذار وامیدوارکننده خواهدبود."ان شاءالله" سلامتی و توفیقات روز افزونتان را از خداوند بزرگ مسئلت دارم. رئیس مجمع تشخیص مصلحت نظام همچنین در پیام دیگری ضمن تقدیر از خدمات  علی لاریجانی رئیس سابق مجلس شورای اسلامی، انتصاب وی به عنوان مشاور مقام معظم رهبری و عضو مجمع تشخیص مصلحت نظام رانیز تبریک گفت. متن کامل این پیام نیز به شرح زیراست: بسم الله الرحمن الرحیم جناب آقای دکتر علی لاریجانی دام عزه مشاورمحترم مقام معظم رهبری وعضومجمع تشخیص مصلحت نظام بعدالتحیه والسلام حسن انتصاب حضرتعالی به عنوان مشاور مقام معظم رهبری (مدظله العالی) وعضو مجمع تشخیص مصلحت نظام را تبریک عرض می نمایم. اینجانب همچون مردم بصیر و فهیم کشورمان بویژه بزرگان، علما، فضلا و مراجع عظام تقلید،ضمن تقدیروتشکر صمیمانه ازتلاش ها ومدیریت هوشمندانه جنابعالی درمسئولیت های مهم اجرایی بویژه درسه دوره ریاست مجلس شورای اسلامی ، امیدوارم در مناصب جدید همچون گذشته نقش اثرگذار وسودمند خویش را درخدمت به مردم عزیز ونظام سرافراز جمهوری اسلامی ایفا نمایید. سلامتی و توفیقات روز افزونتان را از خداوند بزرگ مسئلت دارم. انتهای پیام/
 پیام تبریک سرلشکر موسوی به سکاندار جدید قوه مقننه , فرمانده کل ارتش در پیامی انتخاب قالیباف به ریاست مجلس شورای اسلامی را به وی تبریک گفت. , به گزارش گروه دفاعی خبرگزاری تسنیم، سرلشکر سیدعبدالرحیم موسوی فرمانده کل ارتش جمهوری اسلامی ایران با صدور پیامی انتخاب محمدباقر قالیباف به عنوان رئیس مجلس شورای اسلامی را تبریک گفت. متن پیام امیر موسوی به این شرح است:  بسم الله الرحمن الرحیم برادر ارجمند، جناب آقای دکتر محمدباقر قالیباف سلام علیکم انتخاب شایسته جنابعالی با رأی قاطع نمایندگان منتخب مردم به عنوان رئیس قوه مقننه در دوره یازدهم مجلس شورای اسلامی را که نشانگر تعهد و تجارب ارزشمند شما در مسیر خدمت رسانی به ملت شریف ایران اسلامی است، تبریک عرض می‌نمایم. امیدوارم در این مسئولیت خطیر با روحیه جهادی و شجاعانه که برگرفته از فرهنگ ایثار و مقاومت اسلامی در دوران هشت سال دفاع مقدس است؛ در مسیر تحقق تدابیر و رهنمودهای نورانی رهبر معظم انقلاب و فرماندهی معزز کل قوا، حضرت امام خامنه‌ای عزیز(مدظله‌العالی) ظل توجهات خاصه امام عصر (عجل الله تعالی فرجه شریف) در تشکیل و اداره مجلس انقلابی و در تراز نظام مقدس جمهوری اسلامی ایران پیروز و سربلند باشید. ان‌شاءالله.   فرمانده کل ارتش جمهوری اسلامی ایران سرلشکر سیدعبدالرحیم موسوی انتهای پیام/
 رئیس کمیته امداد به قالیباف تبریک گفت , رئیس کمیته امداد امام خمینی (ره) در پیامی انتخاب قالیباف به عنوان رئیس مجلس شورای اسلامی را تبریک گفت. , به گزارش گروه سیاسی خبرگزاری تسنیم،‌ مرتضی بختیاری  رئیس کمیته امداد امام خمینی (ره) در پیامی انتخاب محمدباقر قالیباف به عنوان رئیس مجلس شورای اسلامی را تبریک گفت. متن این پیام به شرح زیر است:‌ برادر گرامی، جناب آقای دکتر محمدباقر قالیباف با سلام و تحیت انتخاب جنابعالی که از فرماندهان ارشد دوران دفاع مقدس و از مدیران موفق و زحمتکش در عرصه‌های مختلف نظام بوده اید، باراُی قاطع نمایندگان محترم به عنوان رییس مجلس شورای اسلامی تبریک عرض می‌‌کنم. برای شما و  نمایندگان معزز مجلس آرزوی موفقیت دارم. امیدوارم این دوره ازمجلس با استفاده از ظرفیت‌های قانونی و حوزه تقنین ، دغدغه‌های چندین ساله ولی امرمسلمین جهان مدّظله العالی عملیاتی شده و آرمانهای امام عزیزمان و همسنگران شهیدتان بمنصه ظهور برسد به ویژه درحوزه اشتغال و فقرزدائی با دمیدن اندیشه جهادی شاهد تحقّق حلّ مشکلات اقتصادی وفرهنگی میهنمان  باشیم . کمیته امداد امام خمینی (ره) در راستای افزایش همکاری و هم‌افزایی و توسعه روابط در راستای انتقال تجربیات در حوزه فقرزدائی و کمک به نیازمندان و رفع مشکلات آن‌ها اعلام آمادگی نموده و ازجنابعالی ونمایندگان این دوره از مجلس استمداد می طلبیم برای حل مشکلات مناطق محروم و مستمندان تدابیر اساسی اندیشیده و با استعانت ازخداوند سبحان و ذوات مقدّسه معصومین علیهم السلام ریشه فقر در کشور انقلابی ایران اسلامی ریشه کن شود انشاءالله از خداوند متعال توفیق روزافزون جنابعالی و سایر خدمتگزاران در مجلس شورای اسلامی را از درگاه خداوند متعال مسئلت می‌ نمایم.  انتهای پیام/
 پیام تبریک رئیس شورای سیاست‌گذاری ائمه جمعه به قالیباف , حجت الاسلام حاج علی اکبری رئیس شورای سیاست‌گذاری ائمه جمعه در پیامی انتخاب محمدباقر قالیباف به سمت ریاست مجلس شورای اسلامی را تبریک گفت. , به گزارش گروه سیاسی خبرگزاری تسنیم، حجت الاسلام محمدجواد حاج علی اکبری رئیس شورای سیاست‌گذاری ائمه جمعه در پیامی انتخاب محمدباقر قالیباف به سمت ریاست مجلس شورای اسلامی را تبریک گفت. متن این پیام بدین شرح است: بسم الله الرحمن الرحیم برادر ارجمند، جناب آقای دکتر محمدباقر قالیباف دام عزه رئیس محترم مجلس شورای اسلامی سلام علیکم انتخاب قاطع و شایسته جنابعالی از سوی نمایندگان محترم شورای اسلامی به ریاست قوه مقننه را از جانب خود و ائمه محترم جمعه کشور تبریک و تهنیت می گویم.  شما از فرماندهان پرافتخار دوران دفاع مقدس ویادگاران آن دوران تابناک هستید و در ادوار مختلف مسئولیت و مدیرت تان در جایگاههای خدمتگزاری، به عنوان مدیری جهادی و تحول آفرین به شمار می آئید. امیدوارم با بهره مندی از تجارب ارزشمند خود و همدلی و همراهی نمایندگان عزیز مردم در تحقق منویات رهبر فرزانه انقلاب اسلامی  و مطالبات بحق مردم صبور و انقلابی مان در عرصه اقتصاد و معیشت و فرهنگ جامعه اسلامی؛ از توفیقات الهی برخوردار باشید.  سلامتی و دوام توفیقات روزافزون شما و هیات رئیسه محترم مجلس و نمایندگان ارجمند ملت را در خدمت موثر و خالصانه به مردم عزیز و نظام اسلامی از درگاه خداوند علیم و قدیر خواستارم.     محمد جواد حاج علی اکبر  رئیس شورای سیاستگذاری ائمه جمعه انتهای پیام/
 پیام تبریک وزیر دفاع به قالیباف , امیر سرتیپ حاتمی در پیامی انتخاب محمد باقر قالیباف به عنوان رئیس مجلس شورای اسلامی را به وی تبریک گفت. , به گزارش گروه دفاعی خبرگزاری تسنیم، امیر سرتیپ حاتمی وزیر دفاع در پیامی  انتخاب محمد باقر قالیباف به عنوان رئیس مجلس شورای اسلامی را به وی تبریک گفت. متن پیام وزیر دفاع به شرح زیر است:‌ «بسم الله الرحمن الرحیم برادر گرامی جناب آقای دکتر محمد باقر قالیباف  ریاست محترم مجلس شورای اسلامی سلام علیکم انتصاب جناب عالی را به عنوان ریاست قوه مقننه از سوی خود و خانواده بزرگ وزارت دفاع و پشتیبانی نیروهای مسلح تبریک و تهنیت عرض می نمایم. مواجهه با چالش‌ها و تلاش مشترک برای حل مشکلات در شرایط مواجهه با دشمنان نظام اسلامی،  فصل نوینی از فعالیت ها، افزایش همکاری‌ها، هم افزایی و توسعه روابط میان وزارت دفاع و پشتیبانی نیرو های مسلح و مجلس شورای اسلامی ایران را می طلبد که باید بر آن تاکید و با درایت جناب عالی و نمایندگان محترم مردم شریف ایران در مجلس شورای اسلامی همچون گذشته آن را استمرار بخشیم.  توفیق روز افزون جنابعالی و  همه نمایندگان محترم مجلس شورای اسلامی ایران را از درگاه خداوند متعال مسئلت می نمایم. وزیر دفاع و پشتیبانی نیروهای مسلح  سرتیب ستاد امیر حاتمی» انتهای پیام/
 پیام تبریک رئیس ستادکل نیروهای مسلح به قالیباف , سرلشکر باقری در پیامی با تبریک انتخاب قالیباف به سمت ریاست مجلس شورای اسلامی تاکید کرد: انتظار می‌رود با مدیریت حضرتعالی و همراهی نمایندگان محترم روند تقویت بنیه دفاعی و تصویب و اصلاح قوانین با ماموریت خطیر نیروهای مسلح با اولویت بیشتری پیگیری شود. , به گزارش گروه دفاعی خبرگزاری تسنیم،‌ در پی انتخاب محمدباقر قالیباف به سمت ریاست مجلس شورای اسلامی، سردار سرلشکر پاسدار محمد باقری رئیس ستاد کل نیروهای مسلح پیام تبریکی صادر کرد. متن پیام رئیس ستاد کل نیروهای مسلح به این شرح است: برادر ارجمند جناب آقای دکتر قالیباف با سلام و تحیات الهی انتصاب شایسته جنابعالی به سمت ریاست یازدهمین مجلس شورای اسلامی که دلالت بر توانمندی ها و قابلیت های آن برادر عزیز برای نقش آفرینی های موفق در این سنگر خطیر و راهبردی دارد، را تبریک عرض می نمایم. بی شک تجارب ارزنده و متمادی آن برادر گرانقدر در خدمت به نظام مقدس جمهوری اسلامی ایران در هشت سال دفاع مقدس و پس از آن در حوزه فرماندهی و مدیریت نیروهای مسلح و عرصه‌های اجتماعی و شهری به مدد ایمان، تقوا و رویکرد جهادی و انقلابی، پشتوانه مطمئن و راهگشایی است که می تواند موجب حرکت پرشتاب  مجلس شورای اسلامی در مسیر اجرای انتظارات مقام معظم رهبری (مد ظله العالی) به ویژه در انجام وظیفه قانونگذاری با شناخت درست از شرایط و اولویت‌های اقتصادی و فرهنگی کشور و انجام مناسب وظیفه نظارتی مجلس با رعایت تقوا و انصاف و اجتناب از حب و بغض های شخصی و جناحی را رقم زند. انتظار می‌رود با مدیریت حضرتعالی و همراهی نمایندگان محترم مردم در مجلس یازدهم روند تقویت بنیه دفاعی و تصویب و اصلاح قوانین مرتبط ماموریت خطیر نیروهای مسلح با اولویت و سرعت بالاتر از قبل مورد عنایت قرار گیرد. دوام توفیق جنابعالی و یکایک نمایندگان محترم مجلس یازدهم تحت عنایت حضرت ولی عصر (عج) و تبعیت از منویات و رهنمودهای حکیمانه مقام عظمای ولایت و رهبری حضرت امام خامنه‌ای عزیز (مدظله العالی) را از ذات اقدس کبریایی مسئلت دارم. سرلشکر پاسدار محمد باقری رئیس ستاد کل نیروهای مسلح انتهای پیام/
 قالیباف انتصاب لاریجانی به عنوان مشاور رهبر انقلاب را تبریک گفت , رئیس جدید مجلس شورای اسلامی در پیامی انتصاب علی لاریجانی به عنوان مشاور رهبر انقلاب و عضو مجمع تشخیص مصلحت نظام را تبریک گفت. , به گزارش گروه پارلمانی خبرگزاری تسنیم،‌ محمدباقر قالیباف رئیس مجلس شورای اسلامی، انتصاب علی لاریجانی  به عنوان مشاور رهبر انقلاب و عضو مجمع تشخیص مصلحت نظام را تبریک گفت. متن پیام تبریک قالیباف به این شرح است: جناب آقای دکتر علی لاریجانی با سلام و تحیت  انتصاب جنابعالی را که از شخصیت های باتجربه در مناصب عالی  نظام هستید، به عنوان مشاور رهبر معظم انقلاب و عضو مجمع تشخیص مصلحت نظام، تبریک می گویم. امیدوارم این انتصاب منشا خدمات و آثار  ارزنده و نظام اسلامی از  برکات آن بهره مند شود. محمدباقر قالیباف رئیس مجلس شورای اسلامی انتهای پیام/
 محمد حسین فرهنگی سخنگوی هیئت رئیسه مجلس یازدهم شد , طبق تصمیم هیات رییسه مجلس محمدحسین فرهنگی به عنوان سخنگوی هیات رییسه در سال نخست مجلس یازدهم انتخاب شد. , به گزارش گروه پارلمانی خبرگزاری تسنیم،‌ در نخستین جلسه هیات رییسه مجلس که امروز (پنج‌شنبه 8 خرداد) برگزار شد، ‌محمدحسین فرهنگی عهده دار سمت سخنگویی هیات رییسه در اجلاسیه اول مجلس یازدهم شد. گفتنی است اعضای هیات رییسه  مجلس یازدهم در نشست علنی امروز صحن علنی مجلس انتخاب شدند. انتهای پیام/
 تبریک رئیس ستاد اجرایی فرمان امام به قالیباف , محمد مخبر رئیس ستاد اجرایی فرمان امام با ارسال پیامی،انتخاب محمدباقر قالیباف بعنوان رئیس مجلس شورای اسلامی را به وی تبریک گفت. , به گزارش گروه سیاسی خبرگزاری تسنیم، محمد مخبر رئیس ستاد اجرایی فرمان امام با ارسال پیامی،انتخاب محمدباقر قالیباف بعنوان رئیس مجلس شورای اسلامی را به وی تبریک گفت. مخبر در این پیام خطاب به رئیس جدید مجلس نوشته است: بی‌تردید اعتماد نمایندگان محترم و تجارب ارزنده جنابعالی در سالهای پیشین خدمت، سرمایه‌ای بزرگ و یاری‌گر جنابعالی در انجام مسئولیت خطیری که برعهده گرفته‌اید خواهد بود. انتهای پیام/
 روحانی: گردش چرخ اقتصاد کشور با میزان رعایت پروتکل‌های بهداشتی ارتباط کاملی دارد , رئیس‌جمهور گفت: مردم ما باید بدانند رونق و بازگشت به وضعیت روشن اقتصادی و گردش چرخ اقتصاد کشور، ارتباط تام و کاملی با میزان رعایت پروتکل‌های بهداشتی دارد. , به گزارش حوزه دولت خبرگزاری تسنیم، حجت‌الاسلام حسن روحانی رئیس‌جمهور امروز پنج‌شنبه در جلسه روسای کمیته‌های تخصصی مقابله با کرونا، با بیان اینکه نباید این بیماری موجب ضرر و زیان دائمی به زندگی مردم شود، گفت: باید تلاش کنیم با پروتکل‌های بهداشتی تعریف شده نه تنها محدودیت‌ها به تدریج برداشته شود، بلکه گشایش‌ها به گونه‌ای باشد که به مسیر طبیعی زندگی برگردیم. رئیس جمهور افزود: این وضعیت بدان معنا است که به مردم آموزش داده خواهد شد که چگونه و با چه شرایطی می‌توانند هم در روند زندگی، شرایط عادی ایجاد کنند و هم سلامت خود را در برابر این بیماری حفظ نمایند. روحانی خاطر نشان کرد: ما باید در آینده مردم را برای زندگی عادی همراه و همزمان مقابله با بیماری کوویید 19 و ویروس کرونا آماده کرده و آموزش دهیم. رئیس جمهور با تأکید بر اینکه مردم ما باید بدانند رونق و بازگشت به وضعیت روشن اقتصادی و گردش چرخ اقتصاد کشور، ارتباط تام و کاملی با میزان رعایت پروتکل‌های بهداشتی دارد، اظهار داشت: حتی امروز که به شرایط قبلی تبادلات تجاری با کشورها بازگشته‌ایم در سایه تعریف پروتکل‌های بهداشتی و رعایت آن از طرف ما و کشورهای دیگر است. روحانی ادامه داد: امروز محدودیت‌ها به صورت گام به گام و تدریجی برداشته شده و می‌شود و اصل رعایت دقیق و سخت پروتکل‌های بهداشتی، جایگزین محدودیت‌ها خواهد شد. رئیس جمهور با بیان اینکه کرونا هنوز تمام نشده، گفت: خوشبختانه روند مقابله با بیماری در کشور قابل قبول است و این در پرتو تلاش کادر درمانی و سایر مسئولان در کمیته‌های تخصصی ستاد ملی مقابله با کرونا و البته همراهی و همکاری مردم با مصوبات و دستورالعمل‌ها بوده است. روحانی با بیان اینکه تا زمان کشف واکسن کرونا، باید با دستورالعمل‌های بهداشتی مرتبط با این بیماری خودمان را واکسینه کنیم، گفت: کمیته‌های تخصصی ستاد ملی کرونا در همه شئون زندگی فردی و اجتماعی مردم برنامه‌هایی را آماده کردند که تا زمانی که کرونا برای همیشه از بین برود با رعایت دستورالعمل‌های بهداشتی ویروس را مهار کنیم. رئیس جمهور با بیان اینکه برای اصناف و کارگاه‌های مختلف باید پروتکل‌های بهداشتی بلندمدت ابلاغ و شیوه‌های مراقبت و نظارت تعریف شود، گفت:‌ به عنوان نمونه اگر کمیته سلامت ستاد ملی مقابله با کرونا به این نتیجه رسید که استفاده از ماسک در محیط‌هایی باید الزامی شود، باید آموزش‌های لازم و آگاهی‌های ضروری به مردم داده شود و در عین حال با توجه به تلاش‌هایی که برای تولید ماسک مورد نیاز انجام شده توزیع آن هم به سادگی انجام و به راحتی در دسترس مردم باشد. روحانی خاطر نشان کرد: این آگاهی‌بخشی و اطلاع‌رسانی و نهادینه کردن رعایت دستورالعمل‌ها تا فصل پاییز که براساس پیش‌بینی‌های سازمان‌های جهانی و متخصصان داخلی حکایت از یک شرایط خاص برای توأم شدن آنفلوآنزا و کرونا دارد باید ادامه داشته باشد و مردم آمادگی لازم را پیدا کنند که ان‌شاء الله درگیر شرایط سخت و ایجاد و اعمال محدودیت‌های دوباره نشویم. رئیس جمهور تأکید کرد: ضروری است که کمیته‌های تخصصی برای همزیستی مردم با کرونا با حفظ اولویت‌ها و در نظر گرفتن گروه‌های هدف، اقدامات مؤثر و نظارت دقیق برای رعایت پروتکل‌ها و خدمات اجرایی و برای جریان و مسیر طبیعی زندگی مردم بدون مشکل خاص و محدودیت‌ها، برنامه‌ریزی کنند. روحانی در ادامه تصریح کرد: موضوع رفت و آمد و حمل و نقل درون‌شهری و رعایت طرح ترافیک در شهرهای بزرگ بویژه تهران با هماهنگی‌هایی که میان شهرداری تهران و مسئولان درمانی کشور انجام گرفته مقرر شد با تصویب مصوبه‌ای در ستاد ملی مقابله با کرونا طرح ترافیک با تجهیز ناوگان شهری به امکانات بهداشتی و الزام رعایت دستورالعمل‌ها اجرا شود. رئیس جمهور ادامه داد: کمیته امنیتی و اجتماعی نیز با بررسی‌های انجام شده در خصوص بازگشایی مساجد با توجه به تجربه موفق برگزاری شب‌های قدر و نماز عید فطر با رعایت پروتکل‌های بهداشتی مصوبه افزایش ساعت کار پاساژ‌ها آماده کرده است که پس از بررسی در جلسه روز شنبه ستاد ملی تصویب و اعلام خواهد شد. انتهای پیام/
 یزدی‌خواه: تجربه گرانسنگ قالیباف به او در مدیریت مجلس کمک می‌کند , منتخب تهران در مجلس یازدهم گفت: اینکه آقای قالیباف با کسب ۲۳۰ رای توانست یکی از بالاترین آرا برای ریاست مجلس به نسبت دوره‌های گذشته را بدست بیاورد، ‌بیانگر این است که قاطبه نمایندگان مجلس یازدهم به توانایی‌های ایشان در مدیریت مجلس اعتماد دارند. , سیدعلی یزدی‌خواه منتخب تهران در مجلس شورای اسلامی در گفت‌وگو با خبرنگار پارلمانی خبرگزاری تسنیم،‌ با اشاره به انتخاب قالیباف به عنوان رئیس جدید مجلس گفت: با توجه به تجربه گرانسنگ آقای قالیباف در بخش‌های مدیریتی کشور  از جمله در دوران دفاع مقدس، هوافضای سپاه، فرماندهی نیروی انتظامی و تجربه 12 ساله در شهرداری تهران ، این امید است که ایشان در  ماموریت جدید خود به عنوان رئیس مجلس نیز عملکرد قابل دفاعی به جای بگذارد. وی افزود: با عنایت به روحیه جهادی که آقای قالیباف دارد و به شهادت کسانی که با وی کار کرده‌اند، ایشان در طی یک روز بالای 14 تا 15 ساعت کار مستمر داشته است و توجه به روحیه و نگاه تحولی که ایشان دارد و اینکه با ارائه برنامه مشخصی برای ریاست مجلس آمده است، امیدوارم که ایشان بتواند در مدیریت مجلس و پیشبرد اهداف تعیین شده برای مجلس یازدهم موفق باشد.  منتخب تهران در مجلس یازدهم خاطرنشان کرد: اینکه آقای قالیباف با کسب 230 رای توانست یکی از بالاترین آرا برای ریاست مجلس به نسبت دوره‌های گذشته را بدست بیاورد،‌نشان می‌دهد که قاطبه نمایندگان مجلس یازدهم نیز به توانایی‌های  ایشان در مدیریت مجلس اعتماد دارند که این مسئله در کنار روحیه جهادی ایشان کمک می‌کند که مجلس جدید بتواند در پیاده‌سازی  اهداف تعیین شده خود در بعد تقنینی و نظارت توفیق بیشتری داشته باشد و مجلس یازدهم منشأ خدمات ماندگاری و ارزشمندی برای مردم و انقلاب باشد.   انتهای پیام/ 
 با مدیریت قالیباف شاهد مجلسی کار آمد و پویا خواهیم بود , منتخب مردم نائین در مجلس، یازدهم گفت: قطعا با مدیریت قوی آقای قالیباف شاهد مجلسی تحول خواه در چارچوب قانون اساسی و سیاستهای کلان نظام خواهیم بود. , الهام آزاد منتخب مردم نائین و خوروبیابانک در گفت‌وگو با خبرنگار پارلمانی خبرگزاری تسنیم، با بیان اینکه مجلس یازدهم اولین مجلس گام دوم انقلاب است ، گفت: بنابراین نمایندگان مجلس یازدهم باید تلاش کنند که این مجلس متفاوت از مجالس دیگر باشد، بنابراین انتخاب آقای قالیباف از سوی منتخبان به عنوان رئیس مجلس می‌تواند در شکل گیری مجلس متفاوت و تحول خواه موثر باشد. وی در همین راستا افزود: قطعا با مدیریت قوی آقای قالیباف شاهد مجلسی  کار آمد و پویا در چاچوب قانون اساسی و سیاست‌های کلان نظام خواهیم بود. منتخب مردم نائین و خوروبیابانک در مجلس یازدهم با تاکید بر اینکه آقای قالیباف گزینه خوبی برای ریاست مجلس است که با بصیرت منتخبان مردم رئیس پارلمان شد، ادامه داد: مجلس یازدهم بدور از حاشیه و با ریاست آقای قالیباف در صدد خواهد بود تا با تصویب قوانین کارساز و نظارت جدی در جهت حل مشکلات مردم به ویژه حوزه اقتصادی و معیشتی گام گام برخواهد داشت. آزاد بیان داشت: هیئت رئیسه باید پارلمان را در مسیر درست قانون‌گذاری قرار دهد و در رأس هیئت‌رئیسه هم باید فردی قرار می‌گرفت که چهره‌ای ملی باشد؛ لذا انتخاب آقای قالیباف در سمت ریاست از سوی منتخبان، انتخابی شایسته بود. نماینده نائین و خوروبیابانک   تاکید کرد: هرجایی که آقای قالیباف وارد شده تحولی بزرگ را رقم زده است؛ و معتقدم وی با همراهی سایر اعضای هیئت رئیسه و نمایندگان توانایی بازگرداندن مجلس به رأس امور را دارد. انتهای پیام/
 پیام تبریک نماینده ولی فقیه در نیروی قدس به قالیباف , حجت‌الاسلام شیرازی نماینده ولی‌فقیه در نیروی قدس سپاه، ریاست مجلس را به قالیباف تبریک گفت. , به گزارش گروه سیاسی خبرگزاری تسنیم، حجت‌الاسلام والمسلمین علی شیرازی نماینده ولی فقیه در نیروی قدس سپاه پاسداران انتخاب محمدباقر قالیباف به‌عنوان رئیس مجلس را تبریک گفت. متن پیام حجت‌الاسلام شیرازی به شرح زیر است: برادر عزیز جناب آقای دکتر محمدباقر قالیباف (زید عزه) انتخاب شایسته جنابعالی به ریاست مجلس شورای اسلامی را تبریک و تهنیت عرض می‌کنم. سابقه درخشان جنابعالی در سپاه، بسیج، نیروی انتظامی و شهرداری تهران و حضور در صحنه‌های گوناگون سیاسی کشور و دفاع همیشگی تان از ارزش‌های دینی امام و ولایت و راه شهدا گواهی برایستادن شما پای مبانی انقلاب اسلامی و دفاع از آرمان‌های جمهوری اسلامی ایران است. همواره به یاد داشته باشید که شما از چهره‌های درخشان دفاع مقدس و همرزم شهیدان حاج قاسم سلیمانی و حاج احمد کاظمی بوده و هستید. انتظار همگان از جنابعالی این است که در دوران تصدی ریاست مجلس شورای اسلامی فرهنگ ایثار و شهادت در کشور پررنگ‌تر شود. امید است با تغییر و تحول جدی در برنامه‌های اقتصادی و فرهنگی کشور و حرکت در مسیر عمل و اندرزها و تدابیر امام خامنه‌ای عزیز و حمایت از ملت سلحشور، مقاوم و صبور ایران اسلامی پایه های نظام مردم سالاری دینی را محکم تر نموده و زمینه رشد امید در دل امت اسلامی را بارور نمایید.  علی شیرازی  نمایندگی ولی فقیه در سپاه قدس انتهای پیام/
 روحانی: با شیوه‌های سنتی نمی‌توان با فساد مبارزه کرد/ سهم ۶.۵ درصدی اقتصاد دیجیتال از تولید ناخالص داخلی کشور , رئیس جمهور با بیان اینکه سهم اقتصاد دیجیتال از تولید ناخالص داخلی کشور به ۶.۵ درصد رسیده، گفت: اساساً فضای مجازی شرایط کشور را متحول کرده و سبک زندگی و رابطه‌ها با یکدیگر را تغییر داده است. , به گزارش خبرنگار حوزه دولت خبرگزاری تسنیم، حجت الاسلام حسن روحانی روز پنجشنبه در آیین رونمایی از 4 پروژه‌ زیرساختی حوزه وزارت ارتباطات و فناوری اطلاعات به ارزش دو هزار و 280 میلیارد تومان، گفت: بسیار خوشحالم که در کاروان افتتاح های توسعه ای و زیرساختی هر پنجشنبه امروز به مقصد اقتصاد دیجیتال رسیدیم و با توجه به اینکه بخش بزرگی از اقتصاد کشور به نحوی دیجیتال است باید توجه داشته باشیم که امروز اقتصاد دیجیتال، فضای بزرگ و مهمی برای کشور است. رئیس جمهور با اشاره به اهمیت فضای مجازی و اینترنت در ارائه خدمات به مردم در حوزه های مختلف از جمله کشاورزی، سلامت و بهداشت و حوزه های مختلف ارائه خدمات به مردم، گفت: در فضای اقتصاد دیجیتال و استفاده از فضای مجازی و اینترنت برای ارائه خدمات کارها سریع تر دقیق تر و همچنین کم هزینه تر انجام می شود و این مدل اطمینان بخش تری است. روحانی افزود: در همین ایام سخت شیوع ویروس کرونا و بیماری کویید 19، فرصت نمود و بروز فناوری اطلاعات برای مردم بیشتر شد و بسیاری از کارها و ارائه خدمات با استفاده از فناوری اطلاعات و فضای مجازی انجام شد. رئیس جمهور با بیان اینکه در سیاست هم فناوری اطلاعات در روند سیاسی نقش آفرین است، گفت: در تبلیغات انتخابات و اطلاع رسانی به مردم و حتی حضور و مشارکت مردم در انتخابات، فناوری اطلاعات نقش مهمی ایفا می کند و موضوع شفافیت و مبارزه با فساد از مسائل بسیار مهمی است که از طریق فضای مجازی و سیستم الکترونیکی می توان حریف آن شد و با شیوه های سنتی نمی شود. روحانی تاکید کرد: اگر می خواهیم در اقتصاد با کشورهای دیگر رقابت کنیم هم چاره ای نداریم جز اینکه این فضا را توسعه دهیم. مهندس محمدجواد آذری جهرمی وزیر ارتباطات و فناوری اطلاعات نیز پیش از سخنان رئیس جمهور در آیین افتتاح پروژه‌های پیشران اقتصاد دیجتال کشور ضمن ارایه گزارشی از اقدامات انجام شده در حوزه ارتباطات و فناوری اطلاعات با هدف رشد و توسعه اقتصاد دیجیتال و حمایت از استارت‌آپ‌های خسارت دیده از کرونا، گفت: اقتصاد دیجیتال می‌تواند بهترین جایگزین برای اقتصاد نفتی و برون‌رفت از مشکلات باشد. متن سخنان رئیس جمهور در این مراسم به این شرح است: بسم الله الرحمن الرحیم بسیار خوشحالم که در کاروان "هر پنج‌شنبه یک افتتاح بزرگ"، امروز به اقتصاد دیجیتال رسیدیم. البته بخش بزرگی از اقتصاد کشور به نحوی دیجیتال است، اما اقتصاد دیجیتال به آن مفهومی که امروز در دنیا مطرح است، فضا و فرصت بسیار مهمی برای مردم عزیز کشورمان است. اقتصاد سنتی اینجا به اقتصاد نفتی تعبیر شد. می‌خواهم فراتر بگویم، اصولاً اقتصاد سنتی در حال تغییر و تحول به اقتصاد دیجیتال است. یعنی کشاورزی هم تحولی بزرگ در اقتصاد دیجیتال خواهد داشت. اگر بخشی از خدماتی را که در اختیار مردم قرار می‌دهیم، خدمات فضا پایه در نظر بگیریم، اینکه شرایط آب سدها و رودخانه‌های کشور چگونه است، خشکسالی چه وضعی دارد، حوادث غیرمترقبه چگونه است، اینها می‌تواند به شکل دیجیتال در اختیار کشاورزان قرار گیرد. یک کشاورز می‌تواند از خانه خودش با موبایل در هر کجا، شرایط محیطی کسب و کار خودش را ببیند، برنامه‌ریزی کند، اصلاً ببیند اگر بخواهد از محل خانه تا مزرعه‌اش که 5 الی 10 کیلومتر است، حرکت کند، چه شرایط و وضعیتی دارد؟ همانطوری که مردم عزیز ایران می‌دانند امروز در مسأله دامداری آزاد که دام‌ها در صحرا و مراتع حرکت می‌کنند، بخش بزرگی از این حرکت از طریق دیجیتال کنترل می‌شود. طرف با امکاناتی که در اختیار دارد، نشسته هم گوسفندها و گاوهای خودش را می‌بیند کجا هستند، کجا می‌چرند، جای مناسبی است یا جای غیرمناسب و چگونه به آنها هشدار بدهد. پس اساساً تحول کشورمان و همه جهان به سمت اقتصاد دیجیتال است. در یکی از کشورهای پیشرفته به بازدید از یک کارخانه ماشین‌سازی رفته بودم. این سالن بسیار عظیم و بزرگی که این همه ماشین در طول روز تولید می‌کرد 3، 4 طبقه بود و در همه طبقات هم کار می‌کرد. در این سالن فردی وجود نداشت، یک تعداد مهندس در اتاقکی بودند و هدایت می‌کردند. هدایت اینترنتی و دیجیتالی در اختیار آنها بود و ربات‌ها همه کار می‌کردند، یعنی با هوش مصنوعی ساخت ماشین اداره می‌شد. اینجا، هم خودرو ارزان‌تر تمام می‌شود و هم سریع‌تر و هم دقیق‌تر ساخته می‌شود. یعنی ربات مثل کارگر نیست که خسته شود یک جا جوش کمتر بزند، یک جا جوش بیشتر بزند، یک جا یادش برود پیچ‌اش را محکم کند. اینها یک مدلی است که اطمینان‌بخش‌تر است برای اینکه کار دقیق‌تر انجام بگیرد. در صنعت و کشاورزی هم خدمات به طریق اولی اینچنین است. در این ایام کرونا که روزهای سختی برای مردم بود، فرصت فناوری اطلاعات و نمود و بروز آن برای مردم بیشتر شد. اینکه توانستیم به 77 میلیون نفر از طریق بانک‌ها وام دهیم، بدون اینکه نیاز باشد کسی به بانک مراجعه کند، همه اینها از طریق سیستم الکترونیک و دیجیتال انجام می‌گرفت و در واقع این فناوری اطلاعات و موبایل‌های هوشمند بود که کمک کرد و همه دست به دست هم داد تا مردم خیلی راحت توانستند خدماتی که می‌خواهند دریافت کنند. یا در ایام کرونا، ایامی بود که توصیه می‌شد مردم کمتر به فروشگاه‌ مراجعه کنند و کمتر برای خرید به خیابان بروند و می‌توانستند از طریق همین فضای مجازی جنسی که می‌خواهند سفارش دهند و آن جنس از طریق پست در اختیار آنها قرار بگیرد و این مسأله مهمی است و تحرک پست کشور و همچنین شرکت‌های دیجیتالی می‌تواند یک حرکت بسیار بزرگی را در جامعه بوجود بیاورد و این حرکت بزرگ را در همه زمینه‌ها می‌بینیم. الان در بخش سلامت که این بخش تا حد زیادی الکترونیک شده و الان پرونده‌های الکترونیکی سلامت داریم، در همین غربالگری توانست کمک زیادی را انجام دهد. نیازی نبود به خانه افراد مراجعه کنند و به جای آن به پرونده الکترونیکی افراد مراجعه می‌کردند و بر مبنای آن با مردم تماس تلفنی و یا تماس اینترنتی برقرار می‌کردند و شاهد این بودیم که در موضوع مقابله با کرونا این فناوری چقدر دولت و نظام درمانی کشور را یاری و کمک کرد. یا در بخش آموزش و پرورش و دانشگاه‌ها، بسیاری از تحصیلات نوجوان‌ها و جوان‌ها بخاطر کرونا متوقف شد اما یک بخش بزرگی‌ از همین طریق جبران شد. اگر این زیرساخت‌ها نبود و اگر این لایه‌های مختلف خدمات نبود، چگونه می‌توانستیم این کار را انجام دهیم. همین کاری که الان انجام می‌دهیم، صحبت می‌کنیم و بسیاری از عزیزان از طریق همین فضای مجزای با جلسه‌ای که در اینجا داریم در تماس‌اند و یا مطالب را گوش می‌کنند. حتی در سیاست به غیر از بحث کرونا و نیازمندی‌ها، فناوری اطلاعات در روند سیاسی کشور نقش‌آفرین است. در تبلیغات انتخاباتی کم کم دیوارها از چسباندن عکس‌ها و کارگرهایی که بیایند شب تا صبح پوستر بچسبانند و یک عده هم بکنند و یک عده دیگر بچسبانند، اینها خلاص شدند و همه تبلیغات به فضای مجازی و اینترنتی منتقل شد. این هم به نظافت و سلامت شهر و هم به سرعت کار کمک کرد و هم این فضا در انتخاب مردم تأثیرگذار است. همه اپلیکشن‌ها و شبکه‌های مختلف داخلی و خارجی کمک می‌کنند برای اینکه مردم راحت‌تر بتوانند از طریق موبایل هوشمندی که در اختیار دارند، برگزینند و انتخاب کنند و تبلیغات و اطلاعیه‌ها را ببینند و حتی سخنرانی‌ها را گوش کنند؛ همه اینها را در اختیار دارند. در این انتخابات هماهنگی نهایی و لازم بین وزارت کشور و شورای نگهبان برقرار نشد، اما دولت همه امکانات را برای اینکه این انتخابات کاملا الکترونیکی برگزار شود، آماده کرده بود. حتی در فضایی مثل فضای کرونا که ممکن است در آینده هم این فضا، با همین ویروس یا ویروس دیگری وجود داشته باشد، باید شرایط کشور به گونه‌ای باشد که هر کسی راحت و حتی بدون مراجعه حضوری بتواند هم هویت خودش را مشخص کند و هم با مراکز رأی گیری ارتباط برقرار کند و هم بتواند فرد مورد نظر خودش را انتخاب کند و حتی معتقدم امکانی فراهم شود که مردم بتوانند فرآیند را آنلاین ببینند. رأی دهنده که رأی اش مخفی است، لازم نیست ببینند، اما نوع رأی را روی کاندیداها آنلاین ببینند. مثلاً در ریاست جمهوری 5 کاندیدا داریم، آنلاین و لحظه‌ای ببینند که این 5 تا چند رآی آوردند. ممکن است این را از لحاظ قانونی ایراد بگیرند و بگویند خود این تبلیغ می‌شود. یعنی آن کسی که رأی زیاد می‌آورد و مردم می‌بینند، ساعت‌های بعد بیشتر به او رأی می‌دهند. اگر از این اشکال صرف‌نظر کنیم و بگوییم این اشکال نباشد، مردم می‌توانند آنلاین ببینند و تمام مسائلی که اینجا اشتباه شد و آنجا دخالت شد و آنجا تقلب شد، همه اینها از بین می‌رود و مردم می‌بینند که هیچ دستی هم دخالت ندارد؛ مردم رأی می‌دهند و رأی‌شان هم مشخص است. موضوع شفافیت و مبارزه با فساد یکی از مسایل مهمی است که از طریق فضای مجازی و سیستم الکترونیک می‌توانیم حریف آن شویم و الا چگونه امکان‌پذیر است که بتوانیم با شیوه‌های سنتی با فساد مبارزه کنیم. امروز یک فضای بسیار مناسب و خوبی برای کشور ایجاد شده است، ضمن اینکه اگر می‌خواهیم با کشورهای دیگر در اقتصاد رقابت کنیم، چاره‌ای نداریم جز اینکه این فضا را توسعه دهیم. همین الان هم تمام کشتی‌ها و هواپیما‌هایی که حرکت می‌کنند، اطلاعات فضاپایه آنلاین در اختیار همه اینها هست که حرکت می‌کنند؛ تمام حرکت‌ها بر این مبناست. حتی در کامیون‌ها و اتوبوس‌ها در این زمینه که در مصرف گازوییل فسادی رخ ندهد و قاچاقی رخ ندهد، با جی‌پی‌اس همین کار را می‌کردیم. یعنی از اطلاعات فضاپایه استفاده و کنترل می‌کردیم. پس این تحول، تحول اساسی و بسیار مهمی است. خوشبختانه از دولت یازدهم یک کار بسیار بزرگی انجام شد، یعنی زیرساخت‌ها آماده شد، باندها و پهن‌باندها آماده شد، شرایط برای استفاده از موبایل‌های هوشمند مهیا شد و دیدیم در این مدت بر اساس همین رقمی که الان اعلام شد، ضریب نفوذ اینترنت در این چند سال به حدود 4 برابر رسیده است. یعنی مثلاً 27 درصد بوده و الان نود و خرده‌ای درصد است. از 4 برابر یک مقدار کمتر است، اما این تحول مهمی است. همان نکته‌ای که در آغاز جلسه اعلام شد که اساساً چه مقدار از جی‌دی‌پی کشور در اختیار اقتصاد  دانش‌بنیان یا اقتصاد دیجیتالی امروز قرار دارد. دیدیم در بعضی از کشورها مثلاً 14 درصد جی‌دی‌پی آنها از اقتصاد دانش‌بنیان و اقتصاد دییجیتال بود. در کشورمان الان رسیدیم به 6.5 درصد و این رقم خوبی است و در فعالیت‌های زیربنایی، هسته اصلی اقتصاد دیجیتال هم مثلاً از 1.5 درصد الان به 4 و خرده‌ای درصد رسیده است. بنابراین زیربناها در این مدت 7 سال به سرعت آماده شده، به اضافه اینکه فضای اینترنت تا روستاهای کشور هم توسعه یافته است. قبلاً این فضا در شهرهای بزرگ و کوچک بود، اما امروز بحمدالله این فضا در سراسر کشور امتداد پیدا کرده است و چقدر از روستاها در گردشگری از این فضا برای بوم‌گردی استفاده می‌کردند. چقدر از کارها و صنایع دستی از این فضا استفاده و بهره‌برداری می‌کردند. حتی امروز برای اینکه بتوانند فعالیت‌های خودشان را در شهرهای کوچک و در روستاها انجام دهند، این ابزار و این امکانات در اختیار آنهاست. ضمن اینکه اساساً این فضای اینترنتی و فضای مجازی، شرایط کشور را متحول کرده است. یعنی سبک زندگی و رابطه زندگی را تغییر داده است. نحوه ارتباط دوست با دوست، مقدار وقتی که می‌گذاریم برای داخل و بیرون خانه، خود این موبایل هوشمند وقت بزرگی از وقت این طرف را می‌گیرد یا مثبت یا منفی، نمی توان به بهانه سواستفاده این فضا را محدود و این روند را در کشور متوقف کنیم. یعنی نمی‌توانیم بگوییم در کشور چون از این فضا ممکن است یک کسی سوء استفاده کند پس کلاً این فضا را تعطیل یا محدود کنیم. امروز کسب و کار با این فضا است. الان 5 هزار شرکت دانش‌بنیان رسمی و شناسنامه‌دار فعال و هزاران استارت‌آپ‌ در کشور فعالیت و کار می‌کنند که همه اینها در سایه همین فضا است و همین امکانات و زیرساخت‌ها است. از طرف دیگر این همه دانشجویی که از دانشگاه‌ها فارغ‌التحصیل می‌شوند، اشتغال اینها را چه کار کنیم؟ ایجاد اشتغال برای اینها در اقتصاد دیجیتال راحت‌تر می‌شود. در اقتصاد دیجیتال راحت تر می شود افراد تحصیل‌کرده دانشگاهی را جذب کرد و از آنها استفاده کرد و کشور به این مساله نیاز دارد. امروز بخشی از بیکاری کشور برای افرادی است که تحصیل‌کرده‌اند و از دانشگاه‌ها فارغ‌التحصیل شده‌اند. به نظرم امروز گام بسیار خوبی برداشته شد. 3 گام مثبتی که امروز اعلام شد، 2 گام آن کمک برای فعالیت‌های دیجیتال بود و خدمات ابری در اختیار آنها می‌گذاشت و در زمینه خودکفایی مهم بود و در شرایط تحریمی که تحت فشار هستیم، این می‌تواند شرکت‌ها را در خدمات ابری مستغنی کند تا به خدمات ابری که ایجاد می‌شود، اتکاء کنند. یا دیتا سنتری که افتتاح شد و یا دیتا سنترهای دیگری که در آینده افتتاح خواهد شد، اینها همه فعالیت‌های کسب و کار را در زمینه مشاغل جدیدی که باید ایجاد شود، تسهیل می‌کند. همچنین به کسب و کارهای اینترنتی که در این ایام به خاطر کرونا و بخاطر اینکه از کسب و کارشان فاصله گرفته بودند، صدمه دیده بودند کمک و یاری رسانده شد. بسته 50 میلیون تومانی که برای 5 هزار شرکت مدنظر قرار داده شد، این هم قدمی بود که در افتتاح امروز با آن مواجه شدیم. افتتاح آخر مربوط به یک بخش فرهنگی بود. یعنی بخشی که مردم بتوانند به راحتی از فضای فرهنگی استفاده و بهره‌برداری کنند. گفتم که اینترنت‌های ثابت برای یک ماه هم خدمات مجانی داده می‌شود و امیدواریم این فضا گسترده شود. هم آنهایی که اهل تهیه محتوا هستند، بتوانند محتوای جدید تولید کنند و هم مردم بتوانند از تنوع لازم در این زمینه برخوردار شوند. سیاست‌گذاری‌های عام، اصولی و منظمی توسط شورای عالی فضای مجازی و مرکز ملی انجام می‌گیرد، جلساتی هم برای هماهنگی بین دستگاه‌های مختلف اجرایی تشکیل می شود. یک شورای اجرایی که در رده دوم تشکیل می‌شود، می‌تواند سریع‌تر برای رسیدن به خدمات مورد نظر یاری و کمک کند و هم اقداماتی که خود وزارت ارتباطات هم برای زیرساخت و هم برای لایه‌های دیگر انجام می‌دهد. کمک‌هایی که وزارت ارتباطات انجام می‌دهد و هم همه دستگاه‌های دیگر، بخش خصوصی و غیرخصوصی که آنها باید وارد شوند. نکته آخر و توصیه آخر دولت الکترونیک است.یکی از اهداف دولت یازدهم و دوازدهم این بود که دولت الکترونیک بتواند قدم‌های کامل تری را بردارد و تکمیل شود و مردم بتوانند خدمات خودشان را راحت از این طریق بگیرند، بدون اینکه نیاز به سفر داشته باشند و بدون اینکه نیاز به مراجعه داشته باشند. مثلاً فردی اگر می‌خواهد جواز ساخت ساختمان بگیرد، باید وقتی وارد اینترنت و فضای مجازی شد، همه مراحل کار خودش را انجام دهد. باید بتواند از این طریق، زمینی را که نیاز دارد خریداری کند، سند به نام او در همین فضا منتقل شود، از همین طریق بتواند از شهرداری درخواست مجوز کند و آنچه نیاز است در اختیار آنها بگذارد و از همین‌جا بتواند به سراغ شرکت‌هایی برود که کار معماری انجام می‌دهند. تمام رده‌هایی که باید انجام شود، از تمام وسایل ساختمان، نیازمندی‌های ساختمانی، به کارخانه بتواند مراجعه کند سفارش دهد. یعنی همین‌طور که نشسته با یک کامپیوتر یا موبایل، باید تمام خدمات را دریافت کند. در پزشکی هم همین است؛ از پزشک‌اش بتواند نسخه بگیرد، نسخه به داروخانه منتقل شود و این دارو در اختیار او قرار بگیرد. بنابراین دولت الکترونیک و فضای باز ارتباطات و فضای مجازی ارزان و امن و قابل اعتماد برای مردم بسیار مهم است. امروز مردم ارتباطات، سخن گفتن، سفارش دادن، صله رحم، انفاق‌شان، پرداخت قبوض آب و برق، دریافت حساب‌های بانکی‌شان، همه آمده در این فضا؛ یعنی این فضا، فضای بزرگی است که می‌تواند خدمات را انجام دهد و در این شرایط ویروسی و کرونایی خیلی می‌تواند به کشور کمک کند. هر چه فضا بازتر باشد، بیشتر یاری و کمک می‌کند. بنابراین درخواستم از وزیر محترم ارتباطات این است که امسال بتوانیم تا پایان سال قدم‌های بسیار مهمی در دولت الکترونیک برداریم و همه دستگاه‌ها، وزارتخانه‌ها و قوای دیگر و بخش های خصوصی که آنها هم باید کمک کنند. این مرکز داده‌ای که الان مطرح می‌شد‌، یک مرکز داده عظیم و بزرگی نیاز داریم برای این تعاملات و یک خدمات ابری بسیار حجیمی را نیاز داریم، برای اینکه این خدمت‌ها را بتوانیم انجام دهیم. البته روز به روز در دنیای امروز این فناوری در حال پیشرفت و تحول است و می‌بینیم که از این طرف این فضا باید در درون با هم ارتباط داشته باشد و از یک طرف این فضا با بیرون کشور در ارتباط باشد و از طرف دیگر با آسمان در ارتباط باشد؛ بسیاری از اطلاعات فضاپایه است. همه اینها در کنار هم قرار بگیرد و بعداً اطلاعات زیر زمین هم به این منتقل می‌شود. یعنی خیلی از تحولات معادن و حرکت‌های زیرزمین و آبی که در زیر زمین وجود دارد، می‌تواند بیاید. یعنی زمین و آسمان و اعماق زمین و اعماق آسمان و کشورهای همسایه و همه کشور می‌تواند در این فضای عظیم قرار بگیرد. خوشبختانه در این زمینه قدم‌های خوبی برداشته شده است و مقام معظم رهبری در این چند سال دستورات خوبی صادر کردند. شورای عالی فضای مجازی تصمیمات بسیار مهمی گرفته است. شبکه ملی اطلاعات به آن مفهومی که بتواند نیازهای جامعه را برطرف کند، بسیار اهمیت دارد که روز به روز و فاز به فاز در حال تکمیل شدن است و به پیش می‌رود و این خودکفایی هم بسیار مهم است. امروز بعضی از طرح‌ها، طرح‌های خودکفایی بود که کشورمان را از شرکت‌های خارجی بی‌نیاز می‌کند و این هم در این شرایط اهمیت وافری دارد. امیدوارم بتوانیم در ماه‌های آینده و تا پایان سال شاهد افتتاح‌های مهم در این فضا باشیم و جوان‌ها و همه استارت‌آپ‌ها و همه شرکت‌های دانش‌بنیان و همه کارخانه‌های نوآوری، یکی پس از دیگری ان‌شاء الله افتتاح شود و خدماتی که مردم عادی و معمولی در زندگی روزمره‌خودشان می‌خواهند بتوانند ارزان‌تر، ساده‌تر، سریع‌تر و شفاف‌تر دریافت کنند. شاید یکی از آثار افتتاح‌های امروز هم این بود که سرعت کار در بعضی از زمینه‌ها بیشتر می‌شود و همانطور که اشاره شد برخی از مراکزی که فعالیت می‌کنند و یک مرکز داده بزرگ برای زمان کوتاه نیاز دارند، نیازی ندارد که بیایند یک حجم بسیار وسیع را مد نظر قرار دهند و پول زیادی برای سرمایه‌گذاری صرف کنند، برای اینکه در سال می‌خواهند یک ماه استفاده کنند. این را می‌توانیم به مرکز دهیم و بنابراین صرفه‌جویی خوبی هم در این کار انجام خواهد گرفت. از همگی تشکر می‌کنم و امیدوارم شاهد تحرکات نو در کشور هم برای اشتغال مردم و هم برای پیشرفت اقتصاد باشیم. همچنین همانطور که اشاره شد در مقاطعی که تولید ناخالص داخلی(جی‌دی‌پی) کشور رشد کافی ندارد این بخش، بخشی است که رشد قابل ملاحظه‌ای دارد. در همین ایام هم گرچه برخی از بخش‌ها دچار خسارت بودند، اما بخش‌هایی مثل این بخش هم بود که شرایط‌شان، شرایط بهتری بود و توانستند خدمات بهتری را ارایه کنند. ان شاالله شاهد یک شرایط مناسب اقتصادی و علمی و فناوری و رفاه مردم در کشور در سایه اقتصاد دیجیتال باشیم. والسلام علیکم و رحمه الله و برکاته. انتهای پیام/
 فرمانده کل ارتش با سردار حاجی زاده دیدار کرد , امیر سرلشکر سید عبدالرحیم موسوی فرمانده کل ارتش جمهوری اسلامی ایران با حضور در ستاد نیروی هوافضای سپاه با سردار حاجی زاده دیدار کرد. , به گزارش گروه دفاعی خبرگزاری تسنیم، صبح امروز امیر سرلشکر سید عبدالرحیم موسوی فرمانده  کل ارتش جمهوری اسلامی ایران در ستاد نیروی هوافضای سپاه حضور یافت و ضمن دیدار و گفتگو با سردار سرتیپ پاسدار امیرعلی حاجی زاده فرمانده نیروی هوافضای سپاه و بررسی مسائل مشترک فی ما بین، نسبت به تعامل و هم افزایی بیشتر تاکید کردند. در این نشست طرفین تاکید نمودند محصولی که امروز در اقیانوس اطلس و سواحل کشور ونزوئلا جهانیان شاهد آن هستند نتیجه همبستگی و تولید روزافزون قدرت در ارتش و سپاه ایران است. همچنین در این دیدار سردار سرتیپ پاسدار سید حسین موسوی جانشین فرماندهی نیروی هوافضای سپاه نیز حضور داشتند.  انتهای پیام/
 تبریک لاریجانی به قالیباف , علی لاریجانی در پیامی انتخاب محمدباقر قالیباف به ریاست یازدهمین دوره مجلس شورای اسلامی را تبریک گفت. , به گزارش گروه پارلمانی خبرگزاری تسنیم، علی لاریجانی رئیس دهمین دوره مجلس شورای اسلامی در پیامی انتخاب محمدباقر قالیباف به ریاست مجلس را  تبریک گفت. متن پیام تبریک لاریجانی به شرح زیر است: بسم الله الرحمن الرحیم برادر گرامی، جناب آقای دکتر محمدباقر قالیباف با سلام و تحیت انتخاب جنابعالی را که از فرماندهان دفاع مقدس و از مدیران زحمتکش در عرصه‌های مختلف نظام بوده‌اید، به عنوان رئیس مجلس شورای اسلامی تبریک عرض می‌کنم. برای شما و سایر نمایندگان مجلس آرزوی موفقیت دارم. علی لاریجانی انتهای پیام/
 انتصاب «لاریجانی» به مشاورت رهبری و عضویت در مجمع تشخیص مصلحت , رهبرانقلاب با صدور حکمی آقای دکتر علی لاریجانی را به عنوان مشاور رهبری و عضو مجمع تشخیص مصلحت نظام منصوب کردند , به گزارش گروه سیاسی خبرگزاری تسنیم به نقل از پایگاه اطلاع‌رسانی دفتر مقام معظم رهبری، حضرت آیت الله خامنه‌ای رهبر معظم انقلاب اسلامی با صدور حکمی آقای دکتر علی لاریجانی را به عنوان مشاور رهبری و عضو مجمع تشخیص مصلحت نظام منصوب کردند. متن حکم رهبر معظم انقلاب اسلامی به این شرح است: بسم الله الرحمن الرحیم جناب آقای دکتر علی لاریجانی دامت توفیقاته نظر به تجارب مفیدی که جنابعالی در دوران مدیریت در بخشهای گوناگون بویژه در سه دوره ریاست مجلس شورای اسلامی از آن برخوردار گشته‌اید، جنابعالی را به مشاورت رهبری و عضویت در مجمع تشخیص مصلحت نظام منصوب میکنم. امید است این مسئولیت در خدمت هدفهای والای نظام قرار گیرد. والسلام علیکم سیّدعلی خامنه‌ای 8 خرداد 1399   
 تأکید واعظی بر استفاده از همه ظرفیت‌ها و امکانات برای مهار آتش‌سوزی منطقه خائیز , رئیس دفتر رئیس‌جمهور بر استفاده از تمام ظرفیت‌ها و امکانات برای مهار آتش‌سوزی در منطقه حفاظت‌شده خائیز در استان کهگیلویه و بویراحمد تأکید کرد. , به گزارش حوزه دولت خبرگزاری تسنیم، محمود واعظی رئیس‌دفتر رئیس‌جمهور روز جمعه در تماس‌های تلفنی جداگانه با استاندار کهگیلویه و بویراحمد و همچنین رئیس ستاد بحران کشور ضمن بررسی اقدامات انجام‌شده از سوی مدیریت استان برای مهار آتش‌سوزی در منطقه حفاظت‌شده خائیز، تأکید کرد: ضروری است که با استفاده از همه امکانات و ظرفیت‌ها در استان و انجام سریع اقدمات لازم آتش‌سوزی به‌سرعت مهار شود. وی به‌نمایندگی از دفتر رئیس جمهور از استاندار و مدیران استان کهگیلویه و بویراحمد خواست با توجه به پیش‌بینی گرم‌تر شدن هوا در روزهای آینده و احتمال بروز حوادثی از این دست در دیگر نقاط، تمهیدات لازم برای جلوگیری از تکرار چنین حوادثی اندیشیده شود. رئیس‌دفتر رئیس‌جمهور همچنین تأکید کرد: گزارش جامع و کاملی از برنامه‌ها و اقدمات در این زمینه در اسرع وقت آماده و برای رئیس‌جمهور جهت اتخاذ تصمیمات لازم ارسال شود. انتهای پیام/+
 روحانی فرارسیدن روز ملی کرواسی را تبریک گفت , رئیس جمهور در پیامی فرارسیدن روز ملی کرواسی را تبریک گفت. , به گزارش حوزه دولت خبرگزاری تسنیم، حجت‌الاسلام حسن روحانی رئیس‌جمهور با ارسال پیامی خطاب به آقای زوران میلانویچ، فرا رسیدن 30 می «روز ملی کرواسی» را به رئیس‌جمهور و مردم کرواسی تبریک گفت. متن کامل پیام حجت‌الاسلام روحانی بدین شرح است: جناب آقای زوران میلانویچ رئیس محترم جمهوری کرواسی فرا رسیدن 30 می روز ملی جمهوری کرواسی را از سوی خود، دولت و ملت ایران به جنابعالی و مردم آن کشور، صمیمانه تبریک می گویم. امیدوارم با توجه به اشتراکات فراوان در حوزه فرهنگ و ظرفیتهای گسترده برای همکاری در زمینه های سیاسی، اقتصادی، علمی و فناوری؛ روابط دو کشور بیش از پیش و در راستای تامین منافع دو ملت دوست ایران و کرواسی گسترش یابد. سلامتی و موفقیت جنابعالی و پیشرفت و رفاه مردم کرواسی را از خداوند متعال مسالت دارم. حسن روحانی رئیس جمهوری اسلامی ایران انتهای پیام/
 دستور‌العمل عضویت نمایندگان در کمیسیون‌های مجلس تدوین می‌شود , عضو هیئت‌رئیسه مجلس شورای اسلامی از تدوین دستور‌العمل عضویت نمایندگان در کمیسیون‌های تخصصی در این هیئت خبر داد. , حسینعلی حاجی‌دلیگانی عضو هیئت‌رئیسه مجلس شورای اسلامی در گفت‌وگو با خبرنگار پارلمانی خبرگزاری تسنیم از جلسه ویژه این هیئت با کمیسیون تدوین آیین‌نامه داخلی برای تدوین دستورالعمل عضویت نمایندگان در کمیسیون‌‌های تخصصی خبر داد و گفت: این نشست فردا(شنبه، دهم خرداد 99) با حضور رئیس و اعضای هیئت‌رئیسه مجلس برگزار می‌شود. وی افزود: با توجه به اینکه آیین‌نامه داخلی مجلس از سوی نمایندگان دوره دهم برای عضویت در کمیسیون‌های تخصصی تغییر کرده، بنابراین مقرر شده که دستورالعملی برای آن تدوین شده و در قالب فُرم‌هایی در اختیار منتخبان قرار گیرد. عضو هیئت‌رئیسه مجلس تصریح کرد: در جلسه هیئت‌رئیسه مجلس با اعضای کمیسیون‌ تدوین آیین‌نامه که فردا(شنبه، دهم خرداد) برگزار می‌شود، اولویت‌بندی‌های عضویت نمایندگان در کمیسیون‌‌ها، اعم از مدرک تحصیلی مرتبط با کمیسیون مربوطه، سابقه اجرایی مرتبط با کمیسیون و نیز سابقع عضویت در کمیسیون و حتی سابقه یک یا چند دوره نمایندگی مجلس مورد بررسی قرار می‌گیرد. حاجی‌دلیگانی اضافه کرد: تمامی موارد گفته شده، جزو امتیازات و شاخص‌های نمایندگان برای عضویت در کمیسیون‌های تخصصی محسوب می‌شود. عضو هیئت‌رئیسه مجلس در پایان خاطرنشان کرد: تلاش می‌کنیم با تدوین دستورالعمل عضویت نمایندگان در کمیسیون‌های تخصصی، مهارت و تخصص در اولویت قرار گرفته و از لابی‌گری‌ها و زد و بندهایی که احیانا در گذشته وجود داشته، جلوگیری شود. انتهای پیام/ 
 تسلیت قالیباف برای درگذشت پدر منتخب تنگستان در مجلس یازدهم , رئیس مجلس شورای اسلامی در پیامی درگذشت پدر منتخب مردم دشتی و تنگستان در یازدهمین دوره مجلس را تسلیت گفت. , به گزارش  گروه پارلمانی خبرگزاری تسنیم، محمدباقر قالیباف رئیس مجلس شورای اسلامی با صدور پیامی درگذشت  پدر غلامحسین کرمی منتخب مردم دشتی و تنگستان را به وی  تسلیت گفت. متن پیام تسلیت قالیباف به شرح زیر است: بسم الله الرحمن الرحیم انالله و اناالیه راجعون جناب آقای دکتر غلامحسین کرمی، منتخب محترم مردم دشتی و تنگستان  در یازدهمین‌ دوره مجلس‌شورای اسلامی  درگذشت ‌پدر بزرگوارتان را به جنابعالی و خانواده ارجمند تسلیت گفته، از درگاه خداوند متعال برای آن فقید سعید، آمرزش و رحمت واسعه و برای بازماندگان صبر و اجر مسئلت  می‌کنم. محمدباقر قالیباف رئیس‌مجلس ‌شورای ‌اسلامی انتهای پیام/
 نبیه‌بری انتخاب قالیباف را تبریک گفت , رئیس مجلس لبنان با صدور پیامی، با اظهار خرسندی از انتخاب محمدباقر قالیباف به ریاست مجلس شورای اسلامی، این انتخاب را از جانب خود و نمایندگان پارلمان این کشور تبریک گفت. , به گزارش گروه سیاسی خبرگزاری تسنیم، نبیه بری، رئیس مجلس نمایندگان لبنان با صدور پیامی، با اظهار خرسندی از انتخاب محمدباقر قالیباف به ریاست مجلس شورای اسلامی، این انتخاب را از جانب خود و نمایندگان پارلمان لبنان تبریک گفت و تداوم موفقیت قالیباف، مردم ایران و  استمرار پیشرفت  جمهوری اسلامی را خواستار شد‌. متن پیام رییس مجلس لبنان به این شرح است: بسمه تعالی  رئیس محترم مجلس شورای اسلامی جمهوری اسلامی ایران  جناب آقای دکتر محمدباقر قالیباف خبر انتخاب جنابعالی با رای اعتماد بالای نمایندگان ملت برادر، ایران، به عنوان رئیس مجلس شورای اسلامی در جمهوری اسلامی ایران، مایه خرسندی گردید. افتخار دارم تا به این مناسبت، صمیمانه‌ترین تبریکات خود و مجلس نمایندگان لبنان را به جنابعالی تقدیم  نمایم. موفقیت جنابعالی، مردم ایران و تداوم پیشرفت جمهوری اسلامی ایران و موفقیت و سربلندی مقامات عالی کشورتان را آرزو می‌کنم. والله ولی التوفیق انتهای پیام/
 روحانی: کرونا هنوز تمام نشده است/آموزش و پرورش برای سال تحصیلی آینده همراه با کرونا برنامه‌ریزی‌ کند , رئیس‌جمهور با بیان اینکه کرونا هنوز تمام نشده و ما باید همچنان  برای زندگی همراه با این بیماری در آینده آماده باشیم، گفت: آموزش و پرورش باید برای سال تحصیلی آینده و انجام فعالیت‌های آموزشی همراه با کرونا برنامه‌ریزی‌های لازم را انجام دهد. , به گزارش حوزه دولت خبرگزاری تسنیم، حجت‌الاسلام حسن روحانی رئیس‌جمهور در گفت‌و‌گوی تلفنی با وزیر آموزش و پرورش، از کادر آموزشی و معلمان کشور که با تلاش و کوشش خود به رغم مشکلات ناشی از شیوع ویروس کرونا امر مهم آموزش را تعطیل نکرده و شعار " تعطیلی مدارس، تعطیلی آموزش نیست" را تحقق بخشیدند قدردانی کرد و گفت: استفاده از فضای مجازی و آموزش از راه دور برای تداوم روند آموزش دانش‌آموزان بسیار مهم است. رئیس‌جمهور همچنین بهره‌گیری از تجربیات چند ماه گذشته در زمینه آموزش از راه دور و اطمینان از اثربخشی برنامه‌ها و رفع کاستی‌های آموزش غیرحضوری و مبتنی بر فضای مجازی را برای کسب آمادگی‌ها برای شروع سال تحصیلی آینده و مراقبت از استمرار کیفی آموزش را ضروری دانست. روحانی اظهارداشت: مراکز آموزشی و معلمان باید دسترسی همه دانشآموزان به آموزش کیفی و کامل را فراهم آورند و برنامه‌ریزی‌ها با دقت انجام شود تا از اختلال در آموزش دانش‌آموزان و تضییع فرصت تحصیل آنان جلوگیری گردد. رئیس‌جمهور مشارکت بیشتر خانواده‌ها در پیگیری آموزش فرزندان و مشارکت فعال دانش‌آموزان در فرآ‌یند یادگیری را از اتفاقات مثبت آموزش در دوره کرونا ذکر کرد و از معلمان و کادر آموزشی مدارس که در هفتههای گذشته برای رفع اشکالات و پاسخگویی به سؤالات دانش‌آموزان در مدارس حاضر شده و برای بهبود وضعیت تحصیلی دانش‌آموزان و بالارفتن کیفیت آموزش تلاش کردند، قدردانی کرد. روحانی با بیان اینکه کرونا هنوز تمام نشده و ما باید همچنان  برای زندگی همراه با این بیماری در آینده آماده باشیم، خاطرنشان کرد: آموزش و پرورش باید برای سال تحصیلی آینده و انجام فعالیتهای آموزشی همراه با کرونا برنامه‌ریزی‌های لازم را انجام دهد و با بررسی شرایط با همکاری وزارت بهداشت پروتکلهای لازم را طراحی و برای تصویب در ستاد ملی کرونا ارائه کند. همچنین محسن حاجی‌میرزایی وزیر آموزش و پرورش نیز در این گفتو‌گو، گزارش کاملی از روند ارائه آموزش به دانش‌آموزان با استفاده از تلویزیون و فضای مجازی و شیوه‌هایی همچون مدرسه تلویزیونی، شبکه آموزشی دانش‌آموز (شاد)، تولید و عرضه بسته‌های خودآموز آموزشی و برگزاری کلاس‌های حضوری رفع اشکال را ارائه کرد. وزیر آموزش و پرورش تأکید کرد: با تلاش کادر آموزشی و معلمان کشور به رغم شیوع ویروس کرونا، امر مهم آموزش و یادگیری در کشور تعطیل نشد و همه تلاش خود را انجام خواهیم داد که با رعایت همه پروتکل‌های بهداشتی در مقاطعی که امتحانات حضوری برگزار می‌شود، دانش‌آموزان و والدین آنها هیچگونه نگرانی از بابت سلامت نداشته باشند. انتهای پیام/
 اعزام گردان بلیات تیپ ۳۹۲ زرهی به جنگل‌های خسرج برای مهار آتش‌سوزی , جانشین فرمانده نیروی زمینی ارتش از اعزام گردان بلیات تیپ ۳۹۲ زرهی برای مهار آتش سوزی جنگل های خسرج خوزستان خبر داد. , به گزارش حوزه دفاعی خبرگزاری تسنیم، امیر سرتیپ «نوذر نعمتی» جانشین فرمانده نیروی زمینی ارتش گفت: در ادامه روند مهار آتش‌سوزی جنگل‌های خوزستان از روز گذشته گردان بلیات تیپ 392 زرهی با حضور در مناطق جنگلی خسرج به مهار آتش‌سوزی پرداخت. وی افزود: به درخواست فرماندار شهرستان حمیدیه مبنی بر کمک‌رسانی به مهار آتش جنگل‌های خسرج در اطراف این شهرستان گردان بلیات تیپ 392 زرهی خوزستان با اعزام یک تیم کامل و نیروی انسانی مجرب  به منطقه در مهار آتش‌سوزی اقدام کرد. امیر نعمتی با اشاره به اینکه طرح مردم‌یاری از جمله برنامه‌های ارتش در کمک به ستاد بحران است، خاطرنشان کرد: از روزهای گذشته که برخی از جنگل‌های استان کهگلویه و بویراحمد و بخشی از جنگل‌های استان خوزستان دچار حریق شد تیم‌های بلیات نیروی زمینی ارتش در قالب طرح مردم‌یاری به همراه دیگر ارگان‌ها جهت مهار آتش وارد عمل شدند و در مهار آتش نقش موثری را داشته‌اند. امیر نعمتی ادامه داد: پایگاه هوانیروز مسجد سلیمان در این حادثه از ابتدای حریق جنگل‌ها در این دو استان حضور دارد و با بیش از ده‌ها سورتی پرواز در مهار آتش‌سوزی اقدامات خوبی را از خود به نمایش گذاشته‌اند. جانشین فرمانده نیروی زمینی ارتش با بیان اینکه مراتع طبیعی متعلق به تمام مردم است، خاطرنشان کرد: تا زمانی که آتش‌سوزی جنگل‌ها ادامه داشته باشد نیروهای جان برکف ارتش با هماهنگی ستاد بحران استان حضور خواهند داشت و به مهار آتش‌سوزی خواهند پرداخت. انتهای پیام/
 برنامه‌ جلسات علنی در اولین هفته مجلس یازدهم مشخص شد , سخنگوی هیئت‌رئیسه مجلس شورای اسلامی دستورکار و برنامه‌های جلسات علنی پارلمان در هفته آینده را تشریح کرد. , محمدحسین فرهنگی سخنگوی هیئت‌رئیسه مجلس شورای اسلامی در گف‌وگو با خبرنگار پارلمانی خبرگزاری تسنیم با اشاره به برنامه‌ریزی‌های انجام شده در این هیئت برای برگزاری جلسات علنی در هفته آینده، گفت: در جلسه هیئت‌‌رئیسه مجلس مقرر شد که جلسات علنی پارلمان در هفته آینده فقط در روزهای یکشنبه و سه‌شنبه(11 و 13 خرداد) برگزار شود. وی افزود: با توجه به اینکه روز چهارشنبه هفته آینده مصادف با سالروز ارتحال امام(ره) است، بنابراین جلسات علنی مجلس در روزهای یکشنبه و سه‌‌شنبه برگزار می‌شود و برای هفته آینده نیز در جلسه هیئت‌رئیسه که فردا(شنبه، دهم خرداد) تشکیل می‌شود، تصمیم‌گیری خواهیم کرد. سخنگوی هیئت‌رئیسه مجلس تصریح کرد: قرار است در جلسه روز یکشنبه آینده مجلس، گزارش شعب از بررسی و یا تأیید احتمالی اعتبارنامه منتخبان مجلس یازدهم مورد بررسی قرار گیرد، در صورت تأیید اعتبارنامه منتخبان، گزارش آن به تفکیک هر نماینده در صحن پارلمان قرائت خواهد شد. فرهنگی در پایان خاطرنشان کرد: یکی دیگر از برنامه‌‌های هیئت‌رئیسه مجلس، بررسی اولویت‌دار طرح‌ها و لوایحی است که از دوره دهم مجلس در دستورکار بوده و نیمه کاره مانده است. انتهای پیام/
 جهانگیری خواستار اعزام بالگردهای آبپاش به منطقه خائیز شد , معاون اول رئیس‌جمهور بر لزوم تلاش بی‌وقفه و بکارگیری تمام امکانات استان کهگیلویه و بویراحمد و استان خوزستان برای مهار آتش سوزی در جنگل‌ها بویژه در منطقه حفاظت شده خائیز تاکید کرد. , به گزارش حوزه دولت خبرگزاری تسنیم، اسحاق جهانگیری معاون اول رئیس‌جمهور عصر امروز(جمعه) در تماس تلفنی با استاندار کهگیلویه و بویراحمد‌ در جریان آخرین وضعیت آتش سوزی در جنگل‌های این استان و مناطق حفاظت شده خائیز شهرستان کهگیلویه و عملیات اطفاء حریق در این منطقه قرار گرفت. معاون اول رئیس‌جمهور همچنین از استاندار گهگیلویه و بویراحمد خواست از طریق هماهنگی مستمر با امیرحاتمی وزیر دفاع و پشتیبانی نیروهای مسلح و نیز اسماعیل نجار رییس سازمان مدیریت بحران کشور، امکانات و تجهیزات اطفاء حریق از جمله بالگردهای آبپاش را به منطقه اعزام کنند تا هرچه سریعتر شاهد مهار آتش سوزی و جلوگیری از گسترش حریق در جنگل‌های مرز استانهای خوزستان و کهگیلویه و بویراحمد باشیم. استاندار کهگیلویه و بویر احمد نیز در این تماس تلفنی گزارشی از آخرین وضعیت آتش سوزی جنگل ها و منطقه حفاظت شده خائیز در این استان ارائه کرد و از بسیج امکانات استان و تلاش برای اعزام تجهیزات برای مهار کامل آتش سوزی خبر داد. انتهای پیام/
 پیام تبریک وزیر اطلاعات به قالیباف , وزیر اطلاعات در پیامی به محمدباقر قالیباف، انتخاب وی به ریاست یازدهمین دوره مجلس شورای اسلامی را تبریک گفت. , به گزارش گروه پارلمانی خبرگزاری تسنیم، حجت‌الاسلام سیدمحمود علوی وزیر اطلاعات در پیامی به محمدباقر قالیباف، انتخاب وی به ریاست قوه‌مقننه را تبریک گفت.  متن پیام وزیر اطلاعات به قالیباف به شرح زیر است: رئیس محترم مجلس شورای اسلامی سلام علیکم انتخاب شایسته جنابعالی را به ریاست مجلس شورای اسلامی با رأی اکثریت قاطع نمایندگان محترم مردم تبریک می‌گویم و برای جنابعالی، اعضای محترم هیئت‌رئیسه و یکایک نمایندگان محترم مجلس شورای اسلامی توفیق خدمت به نظام مقدس جمهوری اسلامی و ملت شریف کشورمان را در پیمودن مسیر قانون‌گذاری، رسیدن به قله‌ها و مقصد‌های تعیین شده در قانون اساسی و مرتفع کردن مشکلات جامعه و مردم از درگاه خداوند بینا و دانا خواستارم. وزارت اطلاعات در مسیر تحقق اهداف والای انقلاب اسلامی و اجرای رهنمود‌های حکیمانه مقام معظم رهبری (مدظله‌العالی)، آماده هرگونه همکاری با نمایندگان محترم مجلس شورای اسلامی است. انتهای پیام/
 ضرب‌الاجل روحانی به وزیر نیرو:‌ تا پایان خرداد مشکل آب غیزانیه را حل کنید , رئیس‌جمهور به وزیر نیرو دستور داد حل کامل و سریع مشکل آب منطقه غیزانیه اهواز را شخصاً به‌صورت مستمر پیگیری کند تا نهایتاً تا انتهای خرداد ماه به حل قطعی مشکل منجر شود. , به گزارش حوزه دولت خبرگزاری تسنیم، حجت الاسلام حسن روحانی امروز جمعه در گفت‌و‌گوی تلفنی با وزیر نیرو، با اشاره به گزارش وزیر درخصوص برنامه‌ریزی برای افتتاح 250 طرح در این حوزه به‌ارزش 50 هزار میلیارد تومان در سراسر کشور با قدردانی از تلاش‌های انجام‌شده از سوی وزارت نیرو درمورد طرح‌های آب و برق کشور، بر برنامه‌ریزی برای سرعت عمل بیشتر در به بهره‌برداری رسیدن این پروژه‌ها را مورد تأکید قرار داد. رئیس جمهوربا یادآوری دستورات قبلی که از لحظه بروز مشکل آب برای مردم منطقه غیزانیه اهواز وزیر نیرو و استاندار خوزستان داده شده بود بار دیگر به وزیر نیرو دستور داد حل کامل و سریع مشکل آب منطقه غیزانیه اهواز را شخصاً به‌صورت مستمر پیگیری کند تا نهایتاً تا انتهای خرداد ماه به حل قطعی مشکل منجر شود و برنامه‌ریزی‌ها به‌گونه‌ای باشد که در آینده شاهد بروز چنین مشکلاتی در زمینه تأمین آب آشامیدنی در هیچ نقطه‌ای از کشور به‌ویژه خوزستان نباشیم. انتهای پیام/+
 پیام تبریک آیت‌الله اعرافی به رئیس جدید مجلس , مدیر حوزه‌های علمیه کشور و عضو شورای نگهبان در پیامی انتخاب محمدباقر قالیباف به ریاست مجلس شورای اسلامی را تبریک گفت. , به گزارش گروه سیاسی خبرگزاری تسنیم، آیت الله اعرافی مدیر حوزه‌های علمیه کشور و عضو شورای نگهبان در پیامی انتخاب محمدباقر قالیباف به ریاست مجلس شورای اسلامی را تبریک گفت. در این پیام آمده است: «جناب مستطاب  آقای دکتر محمد باقر قالیباف«دام توفیقه» با سلام و تحیات انتخاب شایسته جنابعالی را، که بحمداله از پیشینه درخشان جهاد و تلاش در عرصه‌های گوناگون خدمت برخوردار هستید، از سوی نمایندگان محترم به ریاست یازدهمین دوره مجلس شورای اسلامی تبریک می‌گویم و توفیقات روز افزون جنابعالی و هیئت رئیسه و نمایندگان محترم را در خدمت به اسلام، انقلاب و مردم شریف ایران،  از خداوند مهربان خواهانم. امید است در آستانه گام دوم انقلاب اسلامی مجلس محترم زمینه‌های قانونی تحقق رهنمود‌ها و سیاست‌های اعلام شده از سوی رهبر معظم انقلاب اسلامی(مدظله) و تمهیدات لازم برای عینیت بخشی به بیانیه گام دوم و سند الگوی اسلامی- ایرانی پیشرفت را فراهم آورد. آشکار است که مجلس محترم بمثابه نماد مردم سالاری دینی و عصاره فضائل ملت در قلمرو پایه‌ریزی ارکان تمدن اسلامی و اعتلای همه جانبه کشور و گسترش و نفوذ گفتمان انقلاب اسلامی و سعادت و رفاه و آسایش ملت وظائف سترگی دارد و حوزه‌های علمیه و بزرگان و نهاد‌های آن در این راستا، همدلی و همکاری و هم‌افزایی را وظیفه خود می‌دانند و پیشرفت کشور را در گرو فرهنگ و اقتصاد مقاومتی و تقویت ارکان اقتدار ملی و محور مقاومت و ایستادگی در برابر دشمنان و همبستگی ملی می‌دانند و از هیچ گونه همکاری در این زمینه دریغ نخواهند ورزید. بدیهی است ارتقای نظام قانونگذاری به توسعه زیر‌ساخت‌های علمی و معرفتی و نظام‌مند وابسته است و در این زمینه ارتباط با جامعه نخبگانی و صاحبان ابتکار و تجربه در بخش‌های گوناگون فرهنگ و اقتصاد بویژه نهاد های حوزه و دانشگاه از اهمیت والائی برخوردار است و حوزه‌های علمیه با توجه به ظرفیت‌ها و طرح‌های نوین آن در قلمرو‌های فقهی و معرفتی آماده‌اند تا دریچه‌های دانش و توان خود را به روی نظام قانونگذاری کشور بگشایند و همکاری با آن نهاد محترم را وظیفه خود می‌دانند و البته انتظارات مؤکدی دارند که انشا‌ء الله در فرصتی دیگر تقدیم خواهد شد.  فرصت را مغتنم شمرده از ریاست ارجمند مجلس دهم، جناب آقای دکتر لاریجانی و هیئت رئیسه و نمایندگان محترم آن تقدیر و تشکر و توفیقات فزاینده جنابعالی و نمایندگان محترم را از خداوند مهربان خواهانم. ومن اللّه التوفیق وعلیه التکلان. علیرضا اعرافی مدیر حوزه‌های علمیه» انتهای پیام/
 توصیف سردار سلیمانی از "حاج رضوان": عماد مغنیه فرمانده حمله به ناو اسرائیلی بود , سردار شهید قاسم سلیمانی در روایتی ، به بیان عملیات‌های عمادمغنیه علیه صهیونیست‌ها پرداخته است. , حوزه دفاعی خبرگزاری تسنیم - اگر قرار باشد برای مبارزه با اسرائیل در لبنان مبارزی را به عنوان الگو معرفی کنیم قطعا نام «حاج عماد مغنیه» سرلیست مبارزان است، فرد دوم حزب‌الله لبنان و نفر اول عملیات نظامی حزب‌الله لبنان که اتفاقا در حوزه‌های اسراتژیک و سیاسی نیز متخصص بود. حاج قاسم ارتباط بسیار عمیقی با حاج عماد داشت به گونه‌ای که سید حسن نصرالله می‌گوید تا مدت‌ها بعد از شهادت حاج عماد حاج قاسم ناراحت بود و ناراحتی‌اش را بروز می‌داد. آنچه می‌خوانیم توصیفاتی است که حاج قاسم درباره شهید عماد مغنیه دارد. شهادتش بهت بزرگ در عالم اسلام بود «عماد مغنیه» شخصیتی بود که ممکن بود وقتی با شما نشست و برخاست داشته باشد، بخورد، بیاشامد و زندگی عادی داشته باشد؛ ولی هیچ یک از مادیات محور تعلق او نبود. کسی که شهادتش بهت بزرگی در عالم اسلامی به  وجود آورد. من بعد از ارتحال امام، در بین شخصیت‌های غیرروحانی، ندیدم شخصیتی مثل عماد که اندوهی با شهادتش در عالم اسلامی به وجود آورد. از بدترین شرایط تولید فرصت می‌کرد عماد در بدترین اوضاع که دشمن غالب بود و ناامیدی محض از سوی دشمن ایجاد می‌شد، تولید فرصت می‌کرد. او با ابتکار عمل خود، طومار رژیم صهیونیستی را در اوج ناامیدی درهم پیچید و با منفجر کردن پایگاه افسران صهیونیستی، بیروت را نجات داد. اسرائیل آمده بود که حکومت ایجاد کند و آن را ایجاد کرده بود، اما او این حکومت و سیطره را با اقدام خود و فرصت استثنایی خود، نقش بر آب کرد. نیروهای لحدی، بخشی از ارتش لبنان بودند که به رژیم صهیونیستی پیوستند و لبنان را به کنترل خود درآوردند و موضوع خیلی خطرناکی بود. خیلی موضوع بزرگی بود که قدرت دیگری آن هم قدرت لبنانی به قدرت صهیونیستی اضافه شده بود. عماد این نگرانی را به فرصت تبدیل کرد و با درهم پیچیدن طومار نیروهای لحدی و شکست مزدوران، نه تنها این نیرو را به سوی اضمحلال و فروپاشی برد، بلکه رژیم را وادار به فرار از جنوب لبنان کرد. آن روز او بدون اعتنا به ملاحظات امنیتی، آن چنان دشمن را تعقیب کرد که دشمن در فرار، عمده امکانات خود را جا گذاشت. مثل شمشیر فرود می‌آمد و مثل یک شبح ناپدید می‌شد عماد شخصیتی بود که همه ی سرویس‌های جاسوسی غرب و بعضاً عرب و رژیم صهیونیستی مشترکاً او را تعقیب می‌کردند و بیست وپنج سال، پیوسته همه اقدامات آن ها را نقش بر آب کرد. از او شناخت دقیقی داشتند. لذا از او با عبارت های بلندی یاد کردند. باوجود اشرافی که داشت، تا نقطه مرکزی دشمن می‌آمد تا جایی که تمام تجهیزات آن ها را نابود کند. وقتی می‌گفت من رضوان نیستم که عماد مغنیه هستم. در همه جاهایی که خیلی‌ها با گردان، نیروهای بسیار و حمایت‌های سنگین می‌رفتند، او تنها رفت و آمد می‌کرد، گفت وگو می‌کرد و خارج می شد. لقبی که به او دادند، دقیق است که مثل شمشیر فرود می‌آمد و مثل یک شبح ناپدید می‌شد. نخستین کسی که توانست پهپادهای دشمن را کشف و با آن نقشه دشمن را در جنوب لبنان خنثی کند، عماد بود. عملیات انصاریه بزرگ ترین شکست دشمن، برگرفته از همین خصوصیت عماد مغنیه بود. اسرائیل در همه جنگ های گذشته خود، راه های بیروت به جنوب لبنان را قطع می کرد تا دشمن بتواند سریع تر بر منطقه سیطره یابد. در جنگ سی وسه روزه مفاجئه (غافلگیری) جدید عماد رخ داد و دشمن را غافلگیر کرد. نیروی دریایی رژیم صهیونیستی در حال تسلط بر منطقه بود که سیدحسن نصرالله بر صفحه تلویزیون ظاهر شد و گفت الان می بینید. در لحظه ی بیان این دو کلمه، موشک های حزب الله شلیک شد و نیروی دریایی اسرائیل را به طور کامل از صحنه جنگ خارج کرد. علم و عقل و شجاعتش را در کنترل ایمان قرار داده بود او در جنگ چریکی متخصص بود، اما آن چه دشمن را در مقابلش شکست می‌داد، تعلق خاطری به چیزی بالاتر بود که اگر خبر شهادت به او بدهند، لبخند می‌زد. رمز استقامت در میدان بر همین فلسفه ی تعلق برمی‌گردد و موضوعی که عماد مغنیه را از بقیه برجسته‌تر می‌کرد و مانند خورشیدی می‌درخشید، تفاوت او در آرزوها و تعلق خاطرهایش بود. چرا که او آرزویی ماورای خاک داشت و هیچ موضوع زمینی او را مشغول به خود نمی‌کرد. آرزو و تعلق او، ماورای مادیات بود. هیچ لحظه و صحنه دنیوی عماد مغنیه را متعلق به خود نکرد. او علم و عقل و شجاعتش را در کنترل ایمان قرار داده بود. از حالات روحی او این بود که شدیدالبکا بود و بسیار گریه می کرد. بارها شاهد گریه‌های شدید او بودم. من در جلسه ای با او بودم، تلویزیون فیلم امام رضا (صلوات الله علیه) را نشان می داد. عماد آخر فیلم، زمانی که هارون به امام سم می نوشاند، به تلویزیون دقت کرد و از این واقعه، به شدت گریست. به گونه ای که جلسه منقلب شد. من در همه حالات روحی عماد دیدم که شکرش همراه بکا بود و اگر چیزی از یک عملیات موفق می شنید، با بکا از خدا تشکر می کرد. از حالات روحی دیگر او تواضع بود. حاج رضوان قبل از تأسیس حزب‌الله یک گروهی با همین نام تأسیس کرد و وقتی که لبنانی‌ها شخصیت‌هایشان ترور می‌شد، عماد مغنیه نوزده ساله به فکر حفاظت از شخصیت‌های لبنان افتاد. روزی که کورانی و علامه فضل‌الله ترور شدند، کسی که چشم فتنه را کور و بعثی‌ها را اخراج کرد، مغنیه بود؛ اما در همه ی سال‌هایی که با هم طی کردیم، یک بار ندیدم در صحبت‌هایش از خودش تعریف کند؛ در حالی که او خالق بسیاری از پیروزی‌ها بود. او باوجود این که عملیات های موفقی انجام داده بود، هیچ گاه نگفت این کار را من کرده ام. یک مرتبه که در جنوب لبنان جلسه‌ای برگزار کرده بودیم، هرچند همه نام او را می‌دانستند، اما او را نمی‌شناختند. یک بار یکی از اعضا اعتراض کرد و گفت: «تو که هستی که هر روز به این جلسه می‌آیی و می‌روی؟ باید ظرف‌ها را هم بشویی!» او قبول کرد و کار را انجام داد. بعداً فهمیدند که او حاج رضوان است. در میدان همه را غافلگیر می‌کرد حاج رضوان مرد غافلگیری بود و همواره برای دشمن شگفتی‌های جدید می‌آفرید. کسی که هواپیمای بدون سرنشین دشمن را می‌گرفت و اطلاعات آن را به صورت آنلاین می‌فهمید، عماد مغنیه بود. در گذشته نیز عملیات انصاریه برگرفته از فکر حاج رضوان به وقوع پیوست. کسی که گروه‌های فلسطینی را با مرکز مقاومت اتصال داد و یاسر عرفات را برای اولین بار به ایران آورد، عماد مغنیه بود. او حماس را قدرت داد و جبهه خلق برای آزادی فلسطین را فعال کرد و این تفکر توانست غزه را به یک دژ تسخیرناپذیر تبدیل کند. امروز غزه و لبنان، نقاط تولید اضطراب دائم برای اسرائیل است و هر موشکی که از فلسطین شلیک می‌شود، می‌توان اثر انگشت عماد مغنیه را در آن دید.  تمام نقشه‌های دشمن را ناکام گذاشت  او در عراق هم فعال بود و امروز حتی دشمن از او با مدح یاد می‌کند و من این حالت را تنها در امام دیده بودم. عماد مغنیه بیست وپنج سال، تمام نقشه‌های دشمن را ناکام گذاشت. خیلی‌ها برای دستگیری او فعالیت کردند. یک بار مرا به اتاق عملیاتش برد و پنجره‌ای را نشانم داد و گفت: «یک تیم همواره من را رصد می‌کند.» او دشمن را با خود می‌کشاند، اما در نهایت شکست‌شان می‌داد. عماد مغنیه مثل شمشیر فرود می‌آمد و مثل شبح ناپدید می‌شد. او علی رغم این خصوصیات تبعیت عجیبی از آیت‌الله نصرالله داشت. من می‌گویم آیت الله، چون او اغلب نشانه‌های خدا را به همراه دارد. مگر آیت‌اللهی فقط در فقه است؟ او آیت ایستاده خدا است و عماد مثل نصرالله روحی فداه بود و گاهی که نظری مخالف نظر سید داشت، به حرف او عمل می‌کرد و این را برای خود به صورت یک الزام در آورده بود. محال بود رهبری حرفی بزند و عماد به آن عمل نکند. گاهی که سیدحسن از نگرانی نمی‌خوابید، عماد مغنیه تا او را آرام نمیکرد، از خانه نمی‌رفت. زیرا معتقد بود نصرالله لبنان را سرفراز کرده است. دشمن می‌داند، اما باید با جدّیت بداند که قصاص خون عماد مغنیه، شلیک موشک و کشتن یک نفر نیست. قصاص این خون‌ها، نابودی رژیم صهیونیستی است و دشمن می‌داند که این، یک امر حتمی است. این وعده الهی است که حتماً تحقق پیدا خواهد کرد. انتهای پیام/
 امیر سیاری: ارتش تاکتیک‌های به‌روز و کارآمد دارد , معاون هماهنگ کننده ارتش گفت: ماموریت ارتش ایجاب می‌کند که ما با شناسایی مستمر تهدیدات آمادگی خود را به طور کامل حفظ کنیم. , به گزارش حوزه دفاعی خبرگزاری تسنیم، امیر دریادار حبیب‌الله سیاری معاون هماهنگ کننده ارتش جمهوری اسلامی  درباره اینکه آیا ارتش برای رونمایی از تجهیزات جدید برنامه‌ای دارد و یا خیر، اظهار کرد: ماموریت ارتش ایجاب می‌کند که ما با شناسایی و رصد مستمر تهدیدات آمادگی خود را به طور کامل حفظ کنیم. وی افزود: نخستین مرحله از این آمادگی در بُعد نیروی انسانی است. برای این کار باید نیروی انسانی متخصص در مراکزی مانند دانشگاه افسری امام علی (ع) براساس تعالیم و ویژگی‌های خاص خودمان آموزش داده شوند. سپس این نیروی انسانی آموزش دیده و متخصص از مراکز آموزشی خارج شده و در رزمایش‌ها شرکت کرده تا مهارت کافی و کامل را کسب کند. امیر دریادار سیاری با بیان بُعد دوم آمادگی که در حوزه تجهیزات تعبیر می‌شود، اظهار کرد: باید آنچه در حوزه تجهیزات داریم آماده شود یعنی تعمیر و نگهداری آن‌ها که آن هم به خوبی در حال انجام است. البته ما نیاز داریم تا منطبق با تهدیدات جدید تسلیحات به روز و کارآمد داشته باشیم. وی ادامه داد: امروز نیرو‌های مسلح جمهوری اسلامی ایران در حوزه تامین تجهیزات از موفق‌ترین نیرو‌های مسلح در جهان هستند. این موفقیت در شرایطی حاصل شده که نیرو‌های مسلح از ابتدای پیروزی انقلاب اسلامی تحت شدیدترین تحریم‌ها قراردارند. اما امروز کشورمان در حوزه ساخت و طراحی تجهیزات در عرصه دفاعی در حوزه خوبی قرار دارد. معاون هماهنگ کننده ارتش با بیان اینکه ما در حوزه تامین تجهیزات دفاعی در کشور به خودکفایی خوبی رسیده‌ایم، خاطرنشان کرد: پیشرفت‌های ما در این حوزه بسیار خوب و تعیین کننده است. این پیشرفت‌ها در حوزه پدافند هوایی بسیار چشمگیر بوده به نحوی که امروز ما در حوزه ساخت انواع موشک‌های پدافندی به خودکفایی رسیده‌ایم در حالیکه ما در دوران دفاع مقدس تنها به یک نوع موشک پدافندی به نام هاوک دسترسی داشتیم و با مشکل هم روبرو بودیم. اما امروز آنقدر سامانه‌های موشکی داریم که همه آن‌ها به سختی قابل شمارش هستند. وی اضافه کرد: ما سال ٨٨ در نیروی دریایی ارتش ناوشکن جماران را به دست فرمانده معظم کل قوا الحاق کردیم و بعد از آن نیز ناوشکن‌های دماوند، سبلان و دنا و تجهیزاتی مانند ناو‌های توپ انداز مانند سپر، جوشن، پیکان و نیزه را به ناوگان نیروی دریایی ارتش الحاق شد. ما در حوزه زیرسطحی نیز پیشتاز هستیم و شما با بررسی جایگاه ایران را در جهان مشاهده می‌کنید که این توان قابل توجه و چشمگیر است. امیر دریادار سیاری درباره تاکتیک‌های مورد استفاده در ارتش نیز تاکید کرد: ما در حوزه تاکتیک‌ها از گنجینه دفاع مقدس استفاده می‌کنیم. اما تاکتیک‌های مورد استفاده ما مربوط به آن دوران نیست بلکه این تاکتیک‌ها به روز و کارآمد است. وی در پایان گفت: ما در حوزه مهمات نیز دست به ساخت مهمات هوشمند زده‌ایم. اشراف اطلاعاتی، جنگال، مباحث سایبری و فضای مجازی از حوزه‌هایی است که امروز ارتش جمهوری اسلامی ایران در آن بسیار توانمند بوده و این توانمندی روز به روز در حال ارتقاست. انتهای پیام/
 روحانی: وزارت بهداشت هشدارهای لازم درمورد عواقب عدم رعایت پروتکل‌ها را ارائه دهد , روحانی خواستار کنترل و نظارت دقیق بر اجرای پروتکل‌های بهداشتی در سراسر کشور به‌ویژه در استان‌ها و شهرهایی با رشد بالای ابتلا به بیماری شد. , به گزاش حوزه دولت خبرگزاری تسنیم، حجت‌الاسلام حسن روحانی رئیس‌جمهور امروز جمعه در گفت‌وگو با وزیر بهداشت، درمان و آموزش پزشکی با تاکید بر ضرورت رعایت کامل پروتکل‌های بهداشتی از سوی مردم تا زمان رسیدن به مرحله کنترل و مهار کامل بیماری کووید19، به وزیر بهداشت دستور داد در کمیته سلامت ستاد ملی مقابله با کرونا و با همکاری کمیته اجتماعی و امنیتی ستاد به ریاست وزیر کشور، همچنان کنترل و نظارت دقیق بر اجرای پروتکل‌های بهداشتی در سراسر کشور به‌ویژه در استان‌ها و شهرهایی که شاهد رشد ابتلا به بیماری هستند را در دستور کار داشته باشند. وی افزود:‌  کمیته‌های سلامت و امنیتی اجتماعی ستاد ملی کرونا برای کنترل و مهار ویروس کرونا، تصمیمات لازم جهت طرح در ستاد را اتخاد نمایید. روحانی پس از دریافت گزارش وزیر بهداشت از وضعیت بیماری در کشور و همچنین اقدامات انجام شده برای کنترل و مهار رشد تعداد مبتلایان در برخی از استان‌ها و شهرهای کشور، تاکید کرد: ستادهای استانی مقابله با کرونا به همکاری استانداران و مسئولان شهری و همچنین مشارکت صداوسیما و رسانه‌ها برای اطلاع رسانی به‌موقع، همچنان مردم را به رعایت پروتکل‌های بهداشتی تا مهار کامل ویروس دعوت کنند. رئیس جمهور در پاسخ به نگرانی وزیر بهداشت درخصوص افزایش رشد تعداد مبتلایان بعد از انجام سفرهای بین‌شهری در تعطیلات عید فطر و نگرانی از این بابت، باتوجه به در پیش بودن تعطیلات تابستانی، تاکید کرد: وزارت بهداشت با همکاری وزارت کشور و صداوسیما برای اطلاع‌رسانی مردم و دادن هشدارهای لازم درخصوص پرهیز از سفرهای غیرضرور که منجر به انتقال ویروس می‌شود، اقدامات لازم را انجام دهند. روحانی با قدردانی از کادر بیمارستانی و درمانی کشور که از آغاز شیوع ویروس کرونا در کشور تا امروز با اقدامات و تلاش‌های شبانه‌روزی خود به درمان بیماران و مقابله با شیوع بیماری پرداخته‌اند، گفت: با افزایش تعداد مبتلایان در برخی استان‌ها و شهرها، شاهد حضور به‌موقع کادر درمان در این مناطق برای کنترل سریع شیوع ویروس بوده‌ایم که موجب قدردانی است. روحانی در ادامه با بیان اینکه در شرایط فعلی همچنان ناگزیر به زندگی و همزیستی همراه با کرونا هستیم، از همه مردم کشور خواست همچنان رعایت کامل و با دقت پروتکل‌های بهداشتی را در دستور کار قرار دهند تا احیاناً با اوج‌‌گیری دوباره بیماری بخاطر عدم اصول بهداشتی، ناچار به بازگرداندن برخی محدودیت‌ها نشویم که آثار و تبعات زیان‌باری برای زندگی اجتماعی و اقتصاد به همراه خواهد داشت. سعید نمکی وزیر بهداشت، درمان و آموزش پزشکی در گفت‌وگو با رئیس جمهور ضمن ارائه گزارشی کاملی از روند مقابله با بیماری در کشور و همچنین اقدامات انجام شده برای مهار رشد تعداد مبتلایان در برخی استان‌ها و شهرها، نسبت به افزایش انتقال ویروس به خاطر انجام سفرهای بین‌شهری از سوی مردم ابراز نگرانی کرد. وزیر بهداشت تاکید کرد: اگر روند سفرهای غیرضروری مردم در ایام تعطیلات پایان هفته‌ها و همچنین تعطیلات تابستانی، به همین صورت ادامه داشته باشد و پروتکل‌های بهداشتی به صورت کامل رعایت نشود بار دیگر با اوج‌گیری ویروس کرونا در کشور مواجه خواهیم بود و ناچار می‌شویم برخی محدودیت‌ها را دوباره اعمال کنیم. انتهای پیام/
 قالیباف در گفت‌وگو با تسنیم: مجلس تلاش ویژه‌ای درباره معیشت طبقات ضعیف خواهد داشت/ پیام رهبر انقلاب نقشه راه ماست , محمدباقر قالیباف رئیس مجلس شورای اسلامی گفت که مجلس با مدنظر قراردادن پیام رهبر معظم انقلاب به‌عنوان نقشه راه خود، تلاش ویژه‌ای درباره معیشت طبقات ضعیف خواهد داشت. , محمدباقر قالیباف در اولین گفت‌وگوی اختصاصی خود پس از انتخاب به‌عنوان رئیس مجلس شورای اسلامی به خبرنگار سیاسی خبرگزاری تسنیم گفت که اولویت‌ها، راهبردها و توصیه‌های رهبر معظم انقلاب در پیامشان به افتتاحیه مجلس یازدهم، نقشه راه این مجلس در 4 سال خواهد بود.   وی با بیان اینکه در پیام رهبر انقلاب به 16 محور اعم از اولویت، راهبرد و توصیه اشاره شده است که ان‌شاءالله مسیر حرکت مجلس یازدهم را تعیین می‌کند، خاطرنشان کرد: امیدوارم با نصب‌العین قراردادن این مسائل بتوانیم به نتیجه‌ای که در پیام نیز به آن اشاره شده است، دست یابیم، یعنی به ملّت ایران ثابت کنیم که انتخاب آنان درست بوده است، و تمایل به حضور در انتخابات را در آنان افزایش بدهیم. رئیس مجلس با یادآوری بخشی از پیام رهبر انقلاب مبنی بر اینکه: "اگر قانون را راه و مسیر کشور به‌سمت قلّه‌ها و مقصد‌هایی بدانیم که در قانون اساسی معیّن شده است، مجلس، متعهّد این ریل‌گذاری و رهگشاییِ حیاتی است"، تأکید کرد: ریل‌گذاری برای حرکت کشور مأموریت و شأن بسیار مهم برای مجلس است که اگر مجلس این وظیفه را به‌خوبی و به‌درستی طی کند هم شأن خود مجلس ارتقا خواهد یافت و هم به نقطه امید و اتکایی برای مردم تبدیل خواهد شد، ضمن آنکه ضمانت اجرایی شدن این مأموریت مجلس کاملاً مشخص است؛ بدین معنا که کنار قوه قضائیه که مسئول تضمین اجرای قانون است، مجلس نیز از ظرفیت‌های نظارتی خود در این زمینه استفاده می‌کند. قالیباف تأکید کرد: باید دقت کنیم که رساندن مجلس به جایگاه والای خود در وهله اول به‌عهده خود نمایندگان و مجلس است، نه دیگر قوا و نهادها. وی همچنین با اشاره به توصیه‌های رهبر انقلاب درباره چگونگی اعمال ابزار نظارتی مجلس شورای اسلامی گفت: رعایت تقوا و انصاف و اجتناب از حبّ و بغض‌های شخصی و جناحی در نظارت می‌تواند مانع هرگونه آسیب به کیفیت نظارت شود. همچنین ملاحظه این توصیه نیز بسیار ضروری است که نه حقّی از مدیر و مجری خدوم و زحمت‌کش ضایع شود و نه اغماض و اهمالِ بی‌مورد صورت گیرد. رئیس مجلس شورای اسلامی تصویب قوانین درست، بسنده و قابل اجرا و همچنین پیگیری اجرای درست قوانین با استفاده از ضمانت اجرا را از راهبردهای اصلی نقشه راه مجلس یازدهم عنوان کرد و افزود: دومین بخش نقشه راه مجلس یازدهم، شناخت رویکردهای اصلی و اولویت‌هایی است که مجلس باید مدنظر قرار دهد. شناخت شرایط کشور و توجه به اولویت‌ها به این معنی است که مسائل غیراولویت‌دار نباید ذهن و انرژی مجلس و نمایندگان را بگیرد. قالیباف با تأکید ویژه بر مأموریت مجلس یازدهم برای توجه به مسئله عدالت و رسیدگی به معیشت طبقات ضعیف، گفت که رهبر معظم انقلاب در این نقشه راه، مسیر درست رسیدن به این هدف راهبردی را نیز مشخص کرده‌اند و تصریح کردند که راه درست اصلاح خطوط اصلی اقتصاد ملی با توجه با سیاست‌های اقتصاد مقاومتی است. وی همچنین با ابراز اینکه مسئله اشتغال، تولید، ارتقای ارزش پول ملی، کاهش تورم و جلوگیری از اسراف از اولویت‌های مجلس خواهد بود،‌ تصریح کرد که رهبر معظم انقلاب همواره بر ضرورت کاهش نقش نفت در منابع مالی دولت‌ها تأکید داشته‌اند اما متأسفانه مورد کم‌توجهی دولت‌ها و مجلس‌های گذشته قرار گرفته است، بر همین اساس مجلس یازدهم در این زمینه ان‌شاءالله تلاش ویژه‌ای خواهد کرد. رئیس مجلس ضمن با توجه به بخش‌های دیگری از پیام رهبر انقلاب همچون تأکید بر تنظیم برنامه هفتم، استفاده و از ظرفیت‌های دیوان محاسبات و مرکز پژوهش‌های مجلس، به فراز سوم این پیام که حاوی توصیه‌هایی درباره خود نمایندگان است، پرداخت و  گفت: اگر ما نمایندگان به این توصیه‌ها کم‌توجهی کنیم لطمه جدی به امیدی که مردم و نیروهای انقلابی به ما دارند وارد خواهد شد. قالیباف ادامه داد: توصیه رهبر انقلاب به نمایندگان مبنی بر عدم مسابقه در احراز جایگاه‌ها و پست‌ها مسئله مهمی است که از ابتدا تا انتهای مجلس و به‌خصوص طی روزهای پیشِ‌رو که تکلیف کمیسیون‌های مجلس معلوم می‌شود مورد توجه قرار گیرد. وی با بیان اینکه "با توجه به آنچه بنده از نمایندگان در این روزها دیدم این امیدواری جدی وجود دارد که آنها در مسابقه عمل پاکیزه و نیکو سربلند بیرون آیند"، افزود: صدور آرامش به افکار عمومی در نطق‌ها به‌جای صحبت‌های جنجالی حاشیه‌ساز، همکاری نمایندگان با یکدیگر، حضور فعال و منظم در جلسات و انجام امور، پاکدستی و امانتداری، وارد نکردن انگیزه‌های ناسالم شخصی و جناحی، جدیت در انجام وظیفه و عدم سهل‌انگاری در کار و نداشتن دسته‌بندی‌های قومی، منطقه‌ای و قبیله‌ای دیگر توصیه‌هایی است که در نقشه راه مجلس یازدهم برای ما نمایندگان معلوم شده است. رییس مجلس یازدهم اضافه کرد: نسخ قوانین زائد و مزاحم از  دیگر اولویت‌های کاری مجلس خواهد بود تا معضل تکثّر و تراکم قوانین درمان شود. قالیباف با یادآوری اینکه در نقشه راه مجلس مواردی نیز به‌عنوان آفت‌های موفقیت مجلس ذکر  شده است، گفت: سرگرم شدن نماینده به حواشی زیان‌بار، یا وارد کردن انگیزه‌های ناسالم شخصی و جناحی، یا سهل‌انگاری در کار، یا دسته‌بندی‌های احیاناً ناسالم قومی و منطقه‌ای و قبیله‌ای مواردی است که باید نمایندگان با مراقبت زیاد از آن پرهیز کنند. رئیس مجلس در پایان گفت: به‌نظر می‌رسد ضمانت اجرای این توصیه‌ها دو چیز است: اول رعایت تک تک نمایندگان و دوم تواصی نمایندگان به یکدیگر تا غفلت‌ها یا کم‌توجهی‌ها باعث دوری نمایندگان از اجرای این توصیه‌ها نشود. انتهای پیام/+
 گفتگوی تلفنی روسای مجلس ایران و ترکیه|‌تأکید قالیباف بر یکپارچگی کشورهای اسلامی در برابر رژیم صهیونیستی , رئیس مجلس شورای اسلامی بر هم‌افزایی، اتحاد و یکپارچگی کشورهای اسلامی در برابر توطئههای رژیم صهیونیستی تأکید کرد. , به گزارش گروه پارلمانی خبرگزاری تسنیم، "مصطفی شنتوپ" رئیس مجلس ملی ترکیه صبح امروز(جمعه، نهم خرداد 99) ضمن تماس تلفنی  با محمدباقر قالیباف رئیس مجلس شورای اسلامی، انتخاب وی به ریاست مجلس را تبریک گفت و درباره  تحولات و مسائل منطقه‌ای با وی گفت‌وگو کرد. قالیباف در ابتدای این گفت‌وگوی تلفنی با اشاره به مشترکات دو کشور، گفت: همواره  روابطی دوستانه در بالاترین سطح  میان جمهوری اسلامی ایران و جمهوری ترکیه برقرار بوده است. وی افزود:  مجلس شورای اسلامی از هرگونه اقدامی در جهت گسترش و توسعه مناسبات فیمابین استقبال و حمایت می‌کند. رئیس مجلس با تأکید بر اهمیت توسعه همکاری های اقتصادی دو کشور افزود: به دلیل اهمیت  روابط دو کشور انشاءالله به زودی گروه دوستی پارلمانی ایران و ترکیه در مجلس تشکیل خواهد شد.  قالیباف همچنین  بر اهمیت تداوم گفتگوی سه کشور ایران، روسیه و ترکیه در چارچوب توافق آستانه درباره سوریه تأ‌کید کرد. رؤسای مجالس ایران و ترکیه در این گفت‌وگوی تلفنی برخی تحولات و مسائل منطقه‌ای را مورد بررسی قرار دادند. قالیباف در این گفت‌وگو، همکاری‌های دو کشور در مباحث منطقه‌ای در جهت برقراری صلح و امنیت پایدار را مهم دانست  و بر همافزایی، اتحاد و یکپارچگی کشورهای اسلامی در برابر توطئههای رژیم صهیونیستی تأکید کرد. "شنتوپ"، رئیس مجلس ترکیه نیز در این گفت‌‌و‌گوی تلفنی با تبریک انتخاب قالیباف به ریاست مجلس شورای اسلامی بر آمادگی پارلمان ترکیه برای  تقویت و تحکیم مناسبات دوستانه فیمابین در عرصه های محتلف سیاسی، اقتصادی و فرهنگی به ویژه ارتباطات پارلمانی تأکید کرد. رئیس مجلس ترکیه  در بخش دیگری  از این گفت‌و‌گو ابراز امیدواری کرد با مهار بحران کرونا سطح مراودات اقتصادی و تجاری میان ترکیه و ایران به روال گذشته برگردد. "شنتوپ" در پایان، اعمال تحریم‌های ظالمانه علیه جمهوری اسلامی ایران را  محکوم کرد و از رئیس مجلس شورای اسلامی برای سفر به ترکیه دعوت رسمی به عمل آورد. انتهای پیام/
 سردار حاجی‌زاده: درانتقال فناوری به صنعت خودرو محدودیتی نداریم , فرمانده هوافضای سپاه گفت: ما یک صنعت فناورانه دراختیار داریم که بدون محدودیت آماده انتقال آن به صنعت خودروی کشور هستیم. , به گزارش گروه دفاعی خبرگزاری تسنیم، سردار امیرعلی حاجی‌زاده فرمانده هوافضای سپاه در جریان بازدید از گروه صنعتی ایران خودرو با بیان اینکه رمز موفقیت صنعت خودروی کشور در گرو نگاه به داخل و استفاده شرکت‌های دانش بنیان در زمینه بومی سازی قطعات و تولید خودرو با نشانی ایرانی است، گفت: با استفاده از تمام ظرفیت‌های داخلی و بکارگیری نیروهای نخبه دانشگاهی در صنعت خودروی کشور، این صنعت از تحریم‌ها به سلامت عبور کرده است و نقش دشمنان برای زمین گیر کردن خودرو سازان، نقش برآب شده است. وی افزود: صنعت خودرو کشور باید به سمت طراحی و تولید پلتفرم ایرانی، ارتقای کیفیت محصولات، کاهش مصرف سوخت و آلایندگی ها گام بردارند. فرمانده هوافضای سپاه تصریح کرد: راه صنعت خودروی کشور از بیرون مرزها نمی‌گذرد و با تکیه بر دانش ایرانی می‌توانیم پیچیده‌ترین فناوری‌ها را مدیریت کنیم. موانع داخلی و خارجی با همدلی و هم صدایی قابل حل است و توانمند سازی صنعت و اقتصاد کشور می تواند ما را در مقابل تحریم‌ها مصون کند که این امر در صنعت دفاعی کشور اتفاق افتاده است. انتهای پیام/
 تبریک سردار دهقان به قالیباف و تجلیل از خدمات لاریجانی , مشاور رهبر معظم انقلاب در حوزه صنایع دفاعی و پشتیبانی نیروهای مسلح در پیام‌هایی جداگانه انتخاب محمدباقرقالیباف به ریاست مجلس شورای اسلامی را تبریک گفت و از تلاش های ۱۲ ساله لاریجانی در مجلس تقدیر کرد. , به گزارش حوزه دفاعی خبرگزاری تسنیم، در پیام سردار حسین دهقان به محمد باقر قالیباف آمده است: «بسم الله الرحمن الرحیم برادر و همرزم عزیزم جناب آقای دکتر قالیباف رییس محترم مجلس شورای اسلامی سلام علیکم؛ انتخاب جناب عالی به عنوان «رییس مجلس شورای اسلامی» با رای قاطع نمایندگان مردم را تبریک عرض می‌کنم. بی‌شک کارنامه عملکرد گذشته شما نویدبخش مدیریتی «انقلابی»، «تحول‌گرا» و «کارآمد» در فصل جدید مجلس شورای اسلامی خواهد بود. این انتخاب همچنین نشان‌دهنده عزم جدی نمایندگان محترم مردم برای تحقق عملی پیام مقام معظم رهبری و حرکت مجلس در مسیر گام دوم انقلاب اسلامی و توجه به مقولات پراهمیت «اقتصاد»، «معیشت اقشار ضعیف جامعه» و «فرهنگ» به عنوان نقاط کانونی کار و فعالیت در کشور است. از درگاه خداوند متعال موفقیت جنابعالی در این سنگر خدمت را ظل توجهات حضرت ولی‌عصر (ارواحنا فداه) و روح با عظمت برادران شهیدمان خواهانم.» همچنین پیام سردار دهقان به علی لاریجانی به شرح زیر است: «بسم الله الرحمن الرحیم برادر ارجمند جناب آقای دکتر لاریجانی مشاور محترم رهبر معظم انقلاب سلام علیکم خدمتگزاری در نظام مقدس جمهوری اسلامی ایران توفیق ارزشمندی است که به حمدالله در طول دوازده سال گذشته و در قامت ریاست مجلس شورای اسلامی که پایه اصلی مردم‌سالاری دینی در این نظام مقدس است، نصیب جناب عالی گشت. تلاشهای جنابعالی در دوران مدیریت مجلس در کنار صبر، درایت و دوراندیشی همیشگی شما قابل ستایش و قدردانی است. امیدوارم همچون گذشته و در دیگر سنگرهای خدمتگزاری برای انقلاب اسلامی، منشأ خدمات ارزنده باشید. سعادت، سلامت و توفیقات روزافزونتان را در پیشبرد اهداف بلند نظام جمهوری اسلامی ایران از درگاه خداوند متعال مسألت دارم.» انتهای پیام/
 گام دوم انقلاب اسلامی با مدیریت جهادی مجلس یازدهم محقق می‌شود , دبیرکل مجمع جهانی تقریب مذاهب اسلامی در پیامی به رئیس یازدهمین دوره مجلس شورای اسلامی تأکید کرد که گام دوم انقلاب اسلامی با مدیریت جهادی مجلس یازدهم محقق می‌شود. , به گزارش گروه پارلمانی خبرگزاری تسنیم، حجت‌الاسلام حمید شهریاری دبیرکل مجمع جهانی تقریب مذاهب اسلامی در پیامی به محمدباقر قالیباف، انتخاب وی به عنوان رئیس مجلس دوره یازدهم را تبریک گفت. در متن این پیام آمده است: انتخاب شایسته جناب عالی را به عنوان رئیس مجلس شورای اسلامی تبریک و تهنیت عرض می‌کنم. امید است در آغازین سال‌های گام دوم انقلاب اسلامی با روحیه انقلابی و مدیریت جهادی شما و نیز حضور فعال و اثرگذار نمایندگان محترم ملت عزیز ایران شاهد پیشرفت کمّی و کیفی در عرصههای گوناگون ملی و بین‌المللی و نیز رسیدن به اهداف بلند انقلاب اسلامی و مقام معظم رهبری مدظلهالعالی خصوصا  اتحاد پایدار و وحدت سازنده بیش از پیش بین مسلمانان باشیم. انتهای پیام/
 گزارش تسنیم درباره ریشه بی‌پناهی آسیه‌ها/ نولیبرالیسم پشت لودر! , ماجرای دلخراش فوت «آسیه پناهی» در کرمانشاه بار دیگر معضل مسکن را به نمایش گذاشت، گره‌ای که می‌شد با طرح‌هایی همچون مسکن مهر یا مالیات بر خانه‌های خالی باز کرد اما برخی رویکردهای غلط راه را بر خانه‌دار شدن اقشار متوسط و ضعیف بسیار صعب‌العبور کرده است. , گروه سیاسی خبرگزاری تسنیم ــ محمدعلی سافلی: طی روزهای گذشته ویدئویی دلخراش از تخریب خانه زنی سالخورده در کرمانشاه منتشر شد که در برابر لودر شهرداری که برای تخریب منزل 40متری وی آمده بود، مقاومت می‌کرد و نهایتاً گفته می‌شود شاید بر اثر شوکی که وارد شده جان خود را از دست داده است. هرچند مشخص نیست علت فوت این زن برخورد نیروهای شهرداری کرمانشاه است یا اینکه به مرگ طبیعی از دنیا رفته؛ اما به هر حال پرونده فوت وی در پزشکی قانونی در دست بررسی است. ظاهراً ماجرای تخریب خانه‌های شهرک فدک کرمانشاه به دعوای میان اداره اوقاف و شهرداری برمی‌گردد. برخی از شهروندان این منطقه مدعی هستند زمین‌های مورد بحث را از اداره اوقاف خریده و یا اجاره بلندمدت کرده‌اند ولی شهرداری مجوز ساخت‌وساز به آنها نداده است. با توجه به بالارفتن قیمت مسکن، برخی اهالی اقدام به احداث خانه در زمین‌های خود می‌کنند و همین بهانه‌ای دست شهرداری می‌دهد تا به تخریب منازل ساخته‌شده بپردازد. در حقیقت یک دعوای حقوقی میان دو نهاد و عدم حل‌وفصل آن موجب شده است این حادثه دلخراش رخ دهد اما گذشته از کم‌وکیف این ماجرا، آنچه مسلم است ماجرای آسیه پناهی بار دیگر معضل مسکن به‌ویژه در سالهای اخیر و بی‌پناهی اقشار مستضعف را جلوی چشمان ما پدیدار می‌کند که باید برای حل آن فکری کرد وگرنه باید شاهد تکرار صحنه‌های غم‌انگیز باشیم. بی‌سرپناهی حاشیه‌نشین‌ها (که مرحومه پناهی یکی از آنها بود) و ترس از بی‌خانه شدن دهک‌های پایین جامعه و مستأجران در سالهای اخیر بسیار شدت گرفته است اما هیچ نسخه‌ای از سوی دولت برای آن نوشته نمی‌شود در حالی که طبق قانون اساسی، دولت ملزم به تأمین مسکن مناسب برای مردم است. تأمین مسکن برای اقشار پایین جامعه از دغدغه‌های اصلی انقلاب اسلامی است و یکی از اولین پیام‌های امام در ماه‌های ابتدایی پیروزی انقلاب خطاب به ملت، معرفی حساب 100 بانک ملی برای تأمین مسکن محرومان بود: "همه محرومان باید خانه داشته باشند. هیچ کسی در هیچ گوشه مملکت نباید از داشتن خانه محروم باشد. بر دولت اسلامی است که برای این مسئله مهم چاره‌ای بیندیشد، و بر همه مردم است که در این مورد همکاری کنند. اینجانب حسابی به شماره 100 در تمام شعب بانک ملی افتتاح کرده و از همه کسانی که توانایی دارند دعوت می‌کنم که برای کمک به خانه‌سازی برای محرومان به این حساب پول واریز کنند. و در هر محل از بین افراد صالح و مورد اعتماد، گروهی حداقل مرکب از سه نفر از مهندسان و کارشناسان شهرسازی و خانه‌سازی و یک نفر روحانی و یک نماینده دولت انتخاب شوند تا با صرفه‌جویی و دقت کامل خانه‌های ارزان‌قیمتی بسازند و در اختیار محرومان قرار بدهند، و در این طرح به هیچ وجه پولی در برابر خرید زمین پرداخت نشود." (21 فروردین 1358) در راستای این دستور امام راحل، بنیاد مسکن انقلاب اسلامی به‌منظور تأمین مسکن محرومان و توسعه و عمران روستاهای کشور و ساخت واحدهای مسکونی شهرها تشکیل شد. باتوجه به پیشینه حاشیه‌نشینی‌های اطراف شهرهای بزرگ و محله‌های معروف به گودنشین‌ها در تهران پیش از پیروزی انقلاب، تأمین مسکن در قانون اساسی چندبار مورد تأکید قرار گرفت.  در بند 12 اصل 4 قانون اساسی، یکی از راه‌های برقراری قسط و عدل و استقلال سیاسی و اقتصادی و اجتماعی و فرهنگی و همبستگی ملی را  "برطرف ساختن هر نوع محرومیت در زمینه‌های تغذیه و مسکن و کار و بهداشت..." می‌داند. اصل سی‌ویک در فصل سوم قانون اساسی که حقوق ملت است نیز مستقلاً به موضوع مسکن می‌پردازد: "داشتن مسکن متناسب با نیاز، حق هر فرد و خانواده ایرانی است. دولت موظف است با رعایت اولویت برای آنها که نیازمندترند به‌خصوص روستانشینان و کارگران زمینه اجرای این اصل را فراهم کند." به‌هنگام تصویب این اصل در مجلس خبرگان قانون اساسی بحث نسبتاً مفصلی صورت گرفت و نمایندگان هریک درصدد بودند که این را به‌شیوه‌ای به‌نگارش دربیاورند که در آینده از منظر مسکن مشکلی پیش نیاید و رجوع به مشروح مذاکرات نیز همین را نشان می‌دهد. محمد رشیدیان نماینده خوزستان در مجلس خبرگان در جلسه بررسی این اصل پیشنهاد می‌دهد، باتوجه به اینکه در اسلام همه برابر هستند و هیچ قشر و گروهی بر دیگری برتری ندارد، نباید روستانشینان و کارگران را اولویت بدهیم بلکه باید بگوییم اقشار مستضعف یا کم‌درآمد که یک صفت عام باشد و اختصاص به یک گروه خاص نداشته باشد. آیت‌الله یزدی نیز در توضیح این اصل می‌گوید: داشتن مسکن مطابق نیاز به‌صورت یک حق در اینجا آمده است. این اصلاً ربطی به این مسئله ندارد که دولت باید تأمین مسکن کند، به‌معنایی که رایگان بدهد یا پول بگیرد و این اصل را اجرا کند {بلکه} یعنی شرایطی فراهم کند که این حق قابل استیفا باشد و نکته‌ای که می‌خواستم عرض کنم این است که مطابق نیاز صحیح نیست همان‌طور که صبح هم توافق شد متناسب نیاز صحیح است. آیت‌الله ضیایی‌نیا نماینده گیلان نیز با بیان اینکه نیاز جامعه به مسکن یک نیاز طبیعی است که دولت باید رفع کند، اظهار می‌دارد: یا به‌عنوان واگذاری و به‌عنوان ملک یا به‌عنوان اسکان که این یک حق طبیعی است و دولت موظف است برای آرام کردن مردم در نظام اجتماعی خودش این حق را به مردم بدهد اما اقشار کم‌درآمد به‌خصوص کشاورزان را مقدم کرده است... فلسفه این حکم این بود که مردم به‌طرف شهر سرازیر نشوند و زمین‌های کشاورزی خودشان را رها نکنند و ایران را از لحاظ مواد کشاورزی محتاج به همه جا نکنند. شهید بهشتی نائب‌رئیس مجلس خبرگان  پیشنهاد می‌دهد دولت یک سیاست اقتصادی درست کند که قشرهای با درآمد متوسط و قشرهای با درآمد کم، امکان خانه پیدا کردنشان از اینکه دولت مستقیماً خانه بسازد بیشتر شود.  در جلسه تصویب اصل سی‌ویکم قانون اساسی در مجلس خبرگان بحث مفصلی درباره چگونگی تأمین نیاز مسکن صورت گرفت بعد از بحث و بررسی‌ها، اصل سی‌ویکم قانون اساسی به‌شکلی که امروز گنجانده شده درآمد و مشروح مذاکرات نشان می‌دهد که در خبرگان قانون اساسی داشتن مسکن متناسب نیاز با اولویت روستاییان و کارگران از اولویت‌های اصلی نظام است. در بند اول اصل چهل‌وسوم قانون اساسی نیز، "تأمین نیازهای اساسی: مسکن، خوراک، پوشاک، بهداشت، درمان، آموزش و پرورش و امکانات لازم برای تشکیل خانواده برای همه" ذکر شده که نشان از اهمیت این موضوع داشت. در دهه شصت با تلاش‌های بنیاد مسکن و جهاد سازندگی از جمله واگذاری زمین یا ساخت خانه‌های سازمانی و همچنین توسعه شهرها، اقدامات خوبی برای تهیه مسکن روستاییان و اقشار کم‌درآمد شهری صورت گرفت ولی با گذر از این دهه و ورود دیدگاه‌های لیبرالی به حوزه مسکن و تغییر رویکرد برخی مدیران، اصول مسلم قانون اساسی تا حد زیادی نادیده گرفته شد. در دولت هاشمی رفسنجانی که بعد از جنگ روی کار آمد و عباس آخوندی سکاندار وزارت سابق مسکن و شهرسازی بود، به شرکت‌های خصوصی ساخت مسکن و انبوه‌سازان توجه ویژه شد که از مهمترین معایب آن توسعه بلندمرتبه‌سازی در نقاط مختلف شهرها به‌ویژه شهر تهران و بی‌توجهی به مناطق متوسط و پایین شهر و تقویت بخشیدن به جایگاه سرمایه‌ای مسکن بود. از سوی دیگر، با  اعطای تسهیلات ویژه به سازندگان مسکن استیجاری و ثبت تعاونی‌های مسکن، این تعاونی‌ها زمینی را از وزارت مسکن و شهرسازی وقت می‌گرفتند که در این دوره این زمین‌ها به مسکن تبدیل نشد و دستمایه ثروت‌اندوزی دلالان شد. بااین‌حال در دهه هفتاد و هشتاد به‌دلیل ثبات نسبی قیمت‌ها در حوزه خرید یا اجاره مسکن و ارزش پول ملی، امید به خانه‌دار شدن هنوز در اقشار مستضعف زنده بود تا اینکه در دولت نهم، طرح مسکن مهر از سوی وزیر وقت با هدف خانه‌دار شدن اقشار کم‌درآمد ارائه شد که نقش مؤثری در صاحب‌خانه شدن اقشار متوسط و زوج‌های جوان داشت. علی نیکزاد وزیر مسکن دولت دهم در خردادماه سال 92 از تحویل 1 میلیون و 500 هزار واحد مسکن مهر خبر داده بود. این طرح علاوه بر اینکه امید به خانه‌دار شدن را در اقشار ضعیف زنده کرده بود، در ایجاد اشتغال نیز نقش بسزایی داشت.  عباس آخوندی وزیر مسکن دولت روحانی بارها با تعابیر زننده از مسکن مهر یاد کرد اما هیچ‌گاه طرحی جایگزین ارائه نداد و راه را برای بالابردن قیمت مسکن از سوی دلال‌ها باز کرد بعد از روی کار آمدن دولت روحانی و وزارت مجدد عباس آخوندی، دولت عملاً به طرح مسکن مهر یا طرح‌های مشابه برای اقشار کم‌درآمد بی‌توجهی نشان داد و آخوندی افتخار خودش را  عدم افتتاح حتی یک واحد مسکن مهر اعلام کرد! وی از مسکن مهر با تعابیر زننده‌ای همچون "سیب گندیده"، مزخرف، پروژه خانمان‌برانداز و... یاد می‌کرد. با این رویکرد سلبی دولت روحانی و شخص وزیر مسکن در قبال مسکن مهر انتظار می‌‌رفت رویکردی ایجابی نیز از سوی دولت ارائه شود اما از سال 92 تا سال 97 که آخوندی بر مسند قدرت بود، هیچ طرح جایگزینی ارائه نشد و با افزایش قیمت زمین و کاهش ارزش پولی ملی و تورم افسارگسیخته در حوزه مسکن، عملاً خانه‌دار شدن به رؤیای اقشار متوسط و کم‌درآمد تبدیل شد. تنها طرحی که آخوندی از آن نام می‌بُرد اما هیچ‌گاه اجرایی نکرد، طرح مسکن اجتماعی بود که شامل مسکن استیجاری می‌شد و به‌قول آخوندی "قرار نیست در این طرح مانند مسکن مهر برای مردم خانه بسازیم!" درحالی‌که قانون اساسی دولت را ملزم می‌کند که حق مسکن را برای مردم اجرایی کند اما رویکرد دولت روحانی و شخص وزیر سابق وی نسبت درستی با قانون اساسی نداشت. رویکردهای لیبرالی و اعتقاد به عدم نیاز به مداخله جدی دولت در بحث مسکن و یا دست‌کم ناکارآمدی در این حوزه، موجب شد شاهد افسارگسیختگی قیمت زمین باشیم در حالی‌که می‌شد با طرح‌هایی همچون تداوم مسکن مهر (با رفع نواقص و عیوب آن) یا مالیات بر خانه‌های خالی با گرانی در بازار مسکن مقابله کرد. فاصله گرفتن از دغدغه‌های انقلاب از طرف مسئولانی مانند آخوندی که در ویلایی چندمیلیاردی در بهترین نقطه خوش‌آب‌وهوای تهران زندگی می‌کند، موجب شده است برای رفع بی‌سرپناهی بخشی از مردم مستضعف اقدام جدی صورت نگیرد. انتهای پیام/+
 تجمع دانشجویان در اعتراض به تبعیض نژادی در آمریکا , جمعی از دانشجویان در اعتراض به تبعیض نژادی  و قتل یک مرد سیاه پوست توسط پلیس آمریکا، مقابل سفارت سوئیس تجمع کردند. , به گزارش خبرنگار گروه دانشگاه خبرگزاری تسنیم،  جمعی از دانشجویان در اعتراض به تبعیض نژادی  و قتل یک مرد سیاه پوست توسط پلیس آمریکا، مقابل سفارت سوئیس به‌عنوان حافظ منافع آمریکا تجمع کردند.    دانشجویان با در دست داشتن دست نوشته هایی برخورد وحشیانه پلیس و حاکمان آمریکایی با سیاه پوستان را محکوم کرده و از نهادهای حقوق بشری و بین المللی خواستند در مقابل این اقدام جنایتکارانه سکوت نکنند. انتهای پیام/
 تصمیم جدید هیئت رئیسه مجلس درباره نحوه عضویت نمایندگان در کمیسیون های تخصصی , بنا بر تصمیم جدید هیئت رئیسه مجلس، مقرر شد برخی امتیازات برای اولویت عضویت نمایندگان در کمیسون ها طبق ماده ۳۶ آیین نامه داخلی مجلس کاهش یابد. , محمدحسین فرهنگی سخنگوی هیئت رئیسه مجلس شورای اسلامی در گفت‌وگو با خبرنگار پارلمانی خبرگزاری تسنیم با اشاره به جزئیاتی از جلسه امروز این هیئت گفت: در این جلسه مقرر شد برخی امتیازات برای اولویت عضویت نمایندگان در کمیسون ها طبق ماده 36 آیین نامه داخلی مجلس کاهش یابد. وی افزود: در این جلسه همچنین مقرر شد در جلسه علنی فردای پارلمان گزارش شعب درباره بررسی اعتبارنامه منتخبان مورد بررسی قرار گیرد. سخنگوی هیئت رئیسه مجلس در پایان خاطرنشان کرد: طبق تصمیم هیئت رئیسه مجلس مقرر شد که فردا فرم های مربوط به اولویت بندی های منتخبان در کمیسیون های تخصصی بین آنها توزیع شود. انتهای پیام/
 در گفتگوی تلفنی قالیباف با سنجرانی تاکید شد؛ تشکیل کمیسیون همکاری های اقتصادی ایران و پاکستان , در گفتگوی تلفنی رییس مجلس شورای اسلامی با رییس مجلس سنای پاکستان گسترش همکاری های اقتصادی مورد تاکید قرار گرفت. , به گزارش گروه پارلمانی خبرگزاری تسنیم، محمدباقر قالیباف، رئیس مجلس شورای اسلامی و محمدصادق سنجرانی، رئیس مجلس سنای پاکستان ظهر امروز  شنبه (99/3/10)  به صورت تلفنی گفتگو تبادل نظر کردند. در این گفتگو تشکیل کمیسیون مشترک همکاری های اقتصادی ایران و پاکستان مورد پیگیری و تاکید دو طرف قرار گرفت‌. قالیباف در این گفتگوی تلفنی خطاب به ملت و دولت پاکستان گفت: تقویت و تحکیم مناسبات دوستانه دو کشور  همسایه و مسلمان جمهوری اسلامی ایران و پاکستان که مورد توجه مقام معظم رهبری نیز هست، از اهمیت فراوانی برخوردار است. وی در ادامه افزود: مجلس شورای اسلامی از تداوم مناسبات دوستانه و رو به گسترش با مجالس سنا و نمایندگان جمهوری اسلامی پاکستان استقبال می­ کند. رئیس مجلس شورای اسلامی در بخش دیگری از گفتگوی تلفنی خود با رییس مجلس پاکستان گفت: مجالس در نظام سیاسی دو کشور از جایگاه رفیعی برخوردارند و امیدوارم نمایندگان مجالس ایران و پاکستان بتوانند از  ظرفیت های پارلمانی در جهت تقویت همکاری های سیاسی، اقتصادی و امنیتی بویژه در حوزه امنیت مرزها استفاده کنند. قالیباف همچنین در این مکالمه تلفنی، وقوع سانحه هوایی اخیر در این کشور را  که به کشته شدن ده­ها نفر منجر شد، به مجلس، دولت و مردمپاکستان تسلیت گفت. رئیس مجلس شورای اسلامی در این گفتگوی تلفنی از  اجرایی شدن کلیه توافقات  دو کشور و تسریع در برگزاری کمیسیون­ مشترک همکاری­ های اقتصادی ایران و پاکستان استقبال  کرد. محمدصادق سنجرانی رئیس مجلس سنای پاکستان  با تبریک انتخاب قالیباف به ریاست مجلس شورای اسلامی، براهمیت مناسبات پارلمانی جمهوری اسلامی پاکستان و جمهوری اسلامی ایران تاکید کرد و گفت: گسترش ارتباط میان مجالس دو کشور، نقش مهمی درتوسعه همکاری­های فی مابین در عرصه­ های مختلف دارد. وی با اشاره به مناسبات دیرینه و برادرانه دو کشور در عرصه­ های مختلف، ارتباطات اقتصادی دو کشور را با اهمیت خواند و افزود: امیدواریم مبادلاتاقتصادی و تجاری بین دو کشور به ویژه در مناطق مرزی که به دلیل شیوع کرونا و بسته شدن مرزها متوقف شده است، با تلاش مسئولان دو کشور  دوبارهبرقرار شود.  رئیس مجلس سنای پاکستان در بخش دیگری از سخنان خود، با تحسین برانگیز خواندن تلاش­های کادر پزشکی و درمانی جمهوری اسلامی در مقابله باویروس کرونا گفت: بخش­های بهداشتی و درمانی جمهوری اسلامی ایران در شرایط سخت تحریم­ ها توانسته اند در مبارزه با ویروس مهلک کرونا بهتوفیقات و دستاوردهای مهمی نائل گردند. وی در این خصوص، اعمال تحریم ­ها علیه کشورمان در شرایط همه­ گیری ویروس کرونا را ناعادلانه خواند و گفت:از جامعه بین­ الملل می­ خواهیم تا برای رفع تحریم­ها علیه جمهوری اسلامی ایران تلاش کنند. سنجرانی در پایان، نسبت به تداوم همکاری­ میان بخش­های مختلف مجالس دو کشور و توسعه ارتباطات دوستانه فیمابین ابراز امیدواری کرد. انتهای پیام/
 پیام تبریک رحمانی فضلی به قالیباف , وزیر کشور در پیامی انتخاب محمدباقر قالیباف به ریاست مجلس شورای اسلامی را تبریک گفت. , به گزارش حوزه دولت خبرگزاری تسنیم، عبدالرضا رحمانی وزیر کشور ضمن تبریک انتخاب محمدباقر قالیباف به عنوان رئیس مجلس شورای اسلامی گفت: اعتماد نمایندگان مردم به جنابعالی حاکی از توانمندی‌ها و نشأت گرفته از شناخت، تجارب و سوابق انقلابی و مدیریتی شما در سالیان متمادی است. در پیام وزیر کشور خطاب به رئیس جدید مجلس شورای اسلامی آمده است: در وصف اهمیت و جایگاه رفیع و ممتاز مجلس شورای اسلامی بعنوان خانه ملت و تجلی عینی مردم سالاری دینی در نظام مقدس جمهوری اسلامی ایران همین کافی است که حضرت امام خمینی(ره) معمار کبیر و بنیان‌گذار انقلاب اسلامی فرمودند: «مجلس در رأس همه امور است».   در ادامه این پیام تصریح شده است: اعتماد نمایندگان محترم مردم به جنابعالی بعنوان ریاست دوره یازدهم مجلس شورای اسلامی که بدون تردید حاکی از توانمندی‌ها و نشأت گرفته از شناخت، تجارب و سوابق انقلابی و مدیریتی شما در سالیان متمادی خدمت در بخش‌ها و حوزه‌های مختلف می‌باشد را تبریک عرض نموده، توفیقات جنابعالی را در عرصه بسیار مهم قانونگذاری، نظارت و راهبری قوه مقننه در این مقطع حساس از تاریخ که بحمدالله جمهوری اسلامی ایران امروز در سایه هدایت رهبر معظم انقلاب اسلامی و همدلی‌ها و تلاش‌های هدفمند و بی‌وقفه قوای سه‌گانه و سایر ارکان نظام در مسیر افتخار و اقتدار قرار دارد از درگاه حضرت احدیت مسئلت دارم. انتهای پیام/
 ۲۳ عکس از شاهکارهای نترس‌ترین خلبانان ارتش در جنگ , آنچه که گردان ۱۱ شناسایی تاکتیکی را نسبت به دیگر گردان‌های نیروی هوایی متمایز می‌کرد؛ نوع عملیات آنها بود که در عین حالیکه باید عملیات خود را به صورت تک فروندی در عمق خاک دشمن انجام می‌دادند، هیچگونه سلاحی توسط این هواپیما حمل نمی‌شد. , گروه دفاعی خبرگزاری تسنیم- به مناسبت در پیش بودن چهلمین سالگرد آغاز دفاع مقدس، تعدادی از تصاویر تهیه شده توسط گردان 11 شناسایی تاکتیکی نیروی هوایی ارتش در طول 8 سال جنگ تحمیلی منتشر شد. در این مجموعه، 23 عکس هوایی که توسط خلبانان شجاع گردان 11 شناسایی و توسط جنگنده‌های شناسایی RF-4 و RF-5 در طول دفاع مقدس از اهداف متعددی در خاک عراق مانند پایگاه هوایی تکریت، انبارهای مهمات، پالایشگاه الدوره، پالایشگاه کرکوک، شهرهای موصل، اربیل، العماره، تاسیسات نفتی بوزرگان، ترمینال نفتی رأس التنوره، و اماکن حساس و حیاتی در شهر بغداد مانند مجلس الاوطنی عراق، میدان اعظم بغداد و ساختمان وزارت کشور عراق منتشر شده است. گردان 11 شناسایی نخستین بار پیش از پیروزی انقلاب اسلامی و در پایگاه یکم شکاری مهرآباد توسط هواپیماهای RF-5A فریدوم فایتر تشکیل شد که در ابتدای دهه 70 میلادی و با خرید 16 فروند جنگنده شناسایی تاکتیکی RF-4 معروف به فتوفانتوم توسط ایران، این گردان تکمیل شد. آنچه که گردان 11 شناسایی تاکتیکی را نسبت به دیگر گردان‌های نیروی هوایی متمایز می‌کرد؛ نوع عملیات آنها بود که در عین حالیکه باید عملیات خود را به صورت تک فروندی در عمق خاک دشمن انجام می‌دادند، هیچگونه سلاحی توسط این هواپیما حمل نمی‌شد و تنها وسیله دفاعی آن پادهای اخلالگر جنگ الکترونیک ALQ-109 و ALQ-119 بود؛ موضوعی که در شعار این گردان یعنی «تنها، نترس، بی‌سلاح» نیز نمایان بود. از جمله شهدای این گردان می توان به شهید والامقام فریدون ذوالفقاری  فرمانده گردان 11 شناسایی تاکتیکی اشاره کرد که یکی از برجسته ترین خلبانان این گردان محسوب می شد که در محاصره تعداد زیادی از هواپیماهای میراژ عراقی در یک نبرد هوایی قرار گرفت و به همراه شهید نوروزی آسمانی شد. در ادامه تصاویری که برخی از آنها به تازگی از عملیات‌های این گردان منتشر شده است را مشاهده می‌کنید. توضیح عکس، تاریخ نصب و اسم و تصویر خلبانان آن در بالای هر عکس درج شده است.   انتهای پیام/
 دستور روحانی برای مهار آتش سوزی جنگل‌های کهگیلویه و بویراحمد , رئیس جمهور در گفت و گو با وزیر دفاع و رئیس سازمان محیط زیست دستور مهار آتش سوزی جنگل های استان کهگیلویه و بویراحمد را صادر کرد. , به گزارش حوزه دولت خبرگزاری تسنیم، حجت‌الاسلام حسن روحانی رئیس‌جمهور در گفت‌وگوی تلفنی جداگانه با امیر حاتمی وزیر دفاع و پشتیبانی نیروهای مسلح و عیسی کلانتری رئیس سازمان حفاظت محیط زیست بر ضرورت بکارگیری تمام امکانات و تجهیزات برای مهار آتش‌سوزی در جنگل‌های استان کهگیلویه و بویراحمد و نیز برنامه‌ریزی برای جلوگیری از تکرار حوادث مشابه تاکید کرد. روحانی روز شنبه در این تماس‌های تلفنی ضمن آگاهی از آخرین وضعیت آتش‌سوزی و اقدامات انجام شده برای اطفاء حریق تصریح کرد: لازم است سریعا تمام اقدامات لازم و ضروری با بکارگیری تمامی امکانات و ظرفیت‌های استان کهگیلویه و بویراحمد و استان‌های همجوار برای جلوگیری از دامنه آتش‌سوزی و نیز اطفاء حریق بکار گرفته شود و از ضرر و زیان‌های بیشتر و تخریب محیط زیست جلوگیری گردد. وی همچنین خاطرنشان کرد: با توجه به گرم‌شدن هوا و احتمال بروز آتش‌سوزی‌های مشابه بایستی پیش‌بینی‌ها و برنامه‌ریزی‌های لازم اتخاذ گردد تا از تکرار چنین حوادثی در آینده جلوگیری شود. آقایان امیر حاتمی وزیر دفاع و پشتیبانی نیروهای مسلح و عیسی کلانتری رئیس سازمان حفاظت محیط زیست در این گفت‌وگوهای تلفنی با ارائه گزارشی از آخرین وضعیت آتش‌سوزی در مناطق  جنگلی استان  کهگیلویه و بویراحمد، اقدامات انجام شده برای مهار آتش‌سوزی را تشریح کردند. انتهای پیام/
 درخواست ۱۰ تشکل دانشجویی از رئیس مجمع تشخیص درباره یک قانون , ۱۰ تشکل دانشجویی در نامه ای به رئیس مجمع تشخیص مصلحت نظام، درخواست کردند گزارش  این مجمع درباره روند اجرایی سیاست‌های کلی اصل ۴۴ در اختیار افکار عمومی قرار گیرد. , به گزارش گروه دانشگاه خبرگزاری تسنیم، بسیج دانشجویی دانشگاه تهران و 9  تشکل  دانشجویی دیگر  در نامه ای به آیت الله آملی لاریجانی، رئیس مجمع تشخیص مصلحت نظام، درخواست کردند گزارش  این مجمع درباره روند اجرایی سیاست‌های کلی اصل44 و میزان موفقیت آمیز بودن و اشکالات موجود در آن را در اختیار عموم قرار گیرد. متن این نامه به شرح ذیل است:  خدمت آیت‌الله صادق آملی لاریجانی دبیر محترم مجمع تشخیص مصلحت نظام سلام علیکم ابلاغ سیاست های کلی اصل 44 قانون اساسی در خرداد ماه سال 1384 رویدادی استراتژیک و بسیار مهم برای اقتصاد ایران بود. سیاست هایی که به طور خلاصه عبارت است از: آزاد شدن دولت از فعالیتهای اقتصادی غیرضرور، باز شدن راه برای حضور حقیقی سرمایه‌گذار در عرصه‌ی اقتصاد کشور، تکیه بر تعاون - شرکتهای تعاونی - و چتر گسترده شرکتهای تعاونی بر روی اقشار ضعیف مردم، پرداختن دولت به آداب و قواعد نقش حاکمیتی، سیاستگذاریهای اجرائی و ایفای نقش حاکمیتی و صرف چگونگی مصرف درآمدهای ناشی از این واگذاری در بخشهایی که ذکر شده، و بعد، الزامات دولت در امر واگذاری. این سیاست ها از جمله مباحث چالشی و نقاطی است که نگاه های مختلفی به آن وجود داشته و حتی عده ای به طور کلی مخالف این سیاست ها بوده و یا عده ای روش اجرای آن را نادرست می دانند. اکنون پس از گذشت 15 سال از ابلاغ این سیاست ها و سر کار بودن دو دولت با رویکرد ها و نگاه های اقتصادی متفاوت، می توان به صورت دقیق تر و کارشناسی شده تر درباره روند اجرای این سیاست ها و میزان موفقیت آنها در برآورده کردن اهداف آن صحبت کرد. از جمله فلسفه این سیاست ها بر اساس بیانات مقام معظم رهبری در دیدار با دست اندرکاران اجرای سیاست ها در سال 1385، تبدیل واحدهای کم‌بازده و بی اثر یا کم‌اثر به واحدهایی پراثر و پیش‌برنده‌ی اقتصاد کشور و البته در کنار این، سوق دادن ثروتهای عمومی، یعنی بیت‌المال، به سمت اقشار محروم بوده است. مواردی همچون : ایجاد خوداتکایی برای خانواده‌های مستضعف و محروم و تقویت تأمین اجتماعی، مواردی است که عینا در این سیاست ها (ذیل بند د ) ابلاغ شده است. با توجه به رخداد های سیاسی-اجتماعی چند سال اخیر، به نظر می رسد در تعداد قابل توجهی از موارد این سیاست ها با مشکل مواجه شده و نگاهی در جامعه مبنی بر شکست خورده بودن این سیاست ها در حال رواج پیدا کردن است. در طی این سالیان مسئولیت نظارت و ارائه گزارش سالانه بر روند این سیاست ها بر عهده مجمع تشخیص مصلحت نظام بوده و طبعا این نهاد در جریان اتفاقات رخ داده در این زمینه و  جزئیات مربوط به پیاده سازی این سیاست ها بوده همچنین بر تمام نقاط قوت و ضعف آن احاطه دارد. در کل می توان گفت که جامع ترین روایت از 15 سال گذشته بر این سیاست ها را، مجمع تشخیص میتواند ارائه دهد. ناگفته نماند که این احاطه بر مسئله، باید به پاسخگویی مجمع در قبال خطاهای احتمالی رخ داده در این زمینه و ارائه توضیحات لازم در این زمینه منجر شود.  ما به عنوان جمعی از تشکل ها و نهاد های دانشجویی و طلبگی دغدغه مند، از مجمع محترم به عنوان ناظر بر حسن اجرای این سیاست ها که موظف به ارائه گزارش نظارتی سالانه نیز هست، مطالبه داریم که این نهاد گزارش خود را از روند این سیاست ها و میزان موفقیت آمیز بودن و نیز اشکالات موجود در این سیاست ها را به منظور شفافیت فضا و تعیین تکلیف در اختیار عموم قرار دهد و توضیحات لازم را در رابطه با واگذاری های غلط و سایر ناکارآمدی های موجود در این زمینه ارائه دهد. امضاکنندگان: بسیج دانشجویی دانشگاه امیرکبیر بسیج دانشجویی دانشگاه تهران بسیج دانشجویی دانشگاه شهیدبهشتی بسیج دانشجویی دانشگاه خواجه‌نصیر بسیج دانشجویی دانشگاه سهند تبریز بسیج دانشجویی دانشگاه رازی کرمانشاه بسیج طلبگی حوزه مشکات اتحادیه جنبش عدالتخواه دانشجویی انجمن اسلامی دانشجویان دانشگاه امیرکبیر انجمن اسلامی دانشجویان دانشگاه تبریز انتهای پیام/
 کشف بیش از ۳۰۰۰ کتاب و پایان‌ نامه جعلی در میدان انقلاب , دستیار ویژه وزیر علوم در امور حقوق شهروندی گفت: در سال ۹۸ تنها در یک جمع‌آوری سطحی ابزار و ادوات فروش پایان‌نامه و کتاب در میدان انقلاب که توسط وزارت علوم صورت گرفت، بیش از ۳۰۰۰ نمونه غیر قانونی و جعلی کشف شد. , به گزارش گروه دانشگاه خبرگزاری تسنیم، فریدون جعفری، دستیار ویژه وزیر علوم، تحقیقات و فناوری در امور حقوق شهروندی در صفحه اینستاگرام خود نوشت: این روز‌ها در اعتبارسنجی نمایندگان جدید مجلس یکی از موضوعات چالشی مدرک ماخوذه دانشگاهی آن‌ها است چنان چه برخی را از جلوس بر کرسی نمایندگان ملت محروم کرده است، در واقع وقتی حضور در جایگاهی سیاسی را منوط به داشتن کاغذی به نام مدرک می‌کنیم بدون این که آزمون‌ها و ارزیابی‌های درستی از دانش مرتبط با آن مدرک را تقویت و به‌گزینی کنیم نتیجه سوق سیاسیون به سمت مدرک گرایی با استفاده از نفوذ و قدرتشان خواهد شد. وی ادامه داد: در واقع وقتی در دانشگاه‌ها به خصوص دانشگاه‌های غیر دولتی و موسسات غیر انتفاعی نظارت و دقت کافی در نحوه و صدور مدرک دیده نمی‌شود در نتیجه با پدیده‌ای با عنوان مدرک فروشی مواجه خواهیم شد. دستیار ویژه وزیر علوم در امور حقوق شهروندی افزود: حتی در مواقعی که ظاهرا درست است هیچ نظارت علمی بر کیفیت فعالیت‌های پژوهشی منتهی به اخذ مدرک صورت نمی‌گیرد و بازار پایان نامه فروشی‌ها، مقاله فروشی‌ها داغ و پر سود خواهد شد و دانشجویان حتی بدون یک جلسه حضور در کلاس با رانت، لابی و معامله نمره اخذ می‌کند که در این شرایط با نوع دیگری از مدرک بی اعتبار مواجه هستیم. دستیار ویژه وزیر علوم در امور حقوق شهروندی اظهارکرد: فقط در یک جمع آوری سطحی ابزار و ادوات فروش پایان نامه و کتاب در میدان انقلاب توسط وزارت علوم در سال 98 منتشر شد بیش از 3 هزار نمونه غیر قانونی و جعلی کشف شد یعنی 3000 مدرکی که ظاهرا معتبر هستند، اما واقعا بی اعتبار، جعلی و شاید در میان آن 3 هزار بتوان نام برخی از منتخبین فعلی را در صورت بررسی دقیق، درست و بی‌طرفانه و به دور از نفوذ دید. جعفری تصریح کرد: وقتی اساتید راهنما در رساله‌های دکتری پایان نامه‌های ارشد دقت علمی و مکفی در جلوگیری از سرقت‌های علمی و ادبی نکرده و بعضا هم حتی متن را یک بار نخوانده وارد جلسه دفاع می‌شود با مدرک بی اعتبار مواجه خواهیم شد. وقتی ملاحظه می‌شود مدیری سیاسی در حال مدیریت کلان هم زمان در دانشگاه هم ثبت نام کرده و مدرک دکتری و ارشد می‌گیرد بدون حضور در کلاس 140 واحد در دو ترم بالاتر از نابغه‌ترین نابغه‌ها پاس می‌کند شاید مدرکی ظاهرا صحیح داشته باشد، اما قطعا جعلی و بی اعبتار است. دستیار ویژه وزیر علوم در امور حقوق شهروندیدر پایان خاطرنشان کرد: در برخی موسسات علنا مدرک فروخته می‌شود به گونه‌ای که نام و عنوان در سوابق موسسه جعلی بوده، ولی فقط روی کاغذ فاجعه‌ای در فضای علمی و دانشگاهی در حال رخ دادن است. البته نباید منکر پیشرفت‌های علمی کشور از لحاظ کمیت و کیفیت شد. انتهای پیام/
 وزارت علوم ضوابط برگزاری امتحانات پایان نیمسال تحصیلی دانشگاه‌ها را اعلام کرد , معاون آموزشی وزارت علوم با ابلاغ بخشنامه‌ای، چگونگی ارزشیابی پایانی و برگزاری امتحانات دانشجویان در نیم سال تحصیلی ۹۹-۹۸ را تشریح کرد. , به گزارش گروه دانشگاه خبرگزاری تسنیم به نقل از وزارت علوم، معاون آموزشی وزارت علوم با ابلاغ بخشنامه‌ای چگونگی ارزشیابی پایانی و برگزاری امتحانات نیم سال تحصیلی جاری دانشجویان را تشریح کرد.   در بخشنامه وزارت علوم آماده است: با توجه به تداوم شیوع بیماری کووید-19 در کشور و ضرورت حفظ سلامت همه دانشگاهیان از جمله استادان، دانشجویان، کارشناسان و کارکنان، شایسته است در صورت عدم امکان رعایت کامل و همه‌جانبه ضوابط و دستورالعمل‌های وزارت بهداشت، درمان و آموزش پزشکی، ارزشیابی پایان نیم سال تحصیلی به صورت غیرحضوری به انجام رسد. در صورت برگزاری امتحانات به‌شیوه غیرحضوری، با تأکید مجدد بر اینکه استاد هر درس مرجع ارزیابی دانشجو در آن درس است، می‌توان از انواع روش‌های متنوع مطرح شده در دستورالعمل پیشین بهره گرفت. همچنین در صورتی که دانشگاه یا استادان تشخیص دهند که امتحانات باید به شیوه حضوری برگزار شود، ضروری است همه پروتکل‌های بهداشتی مربوط به محیط‌های دانشگاهی به ویژه فاصله‌گذاری اجتماعی به هنگام برگزاری آزمون‌ها به دقت رعایت شوند. وزارت علوم همچنین ضروری است چیدمان محل برگزاری آزمون به‌گونه‌ای باشد که دانشجویان از یکدیگر فاصله ایمن (حداقل یک متر) داشته باشند. زمان آزمون نیزبه حداقل ممکن کاهش یابد. وزارت علوم در این بخشنامه تاکید کرده است که از برگزاری امتحان در ساعات آخر روز (18 عصر به بعد) خودداری شود تا دانشجویان ساکن شهر‌های نزدیک به محل تحصیل بتوانند به منازل خود بازگردند. استفاده از سیستم تهویه مناسب و یا بازگذاشتن پنجره‌ها در محل برگزاری امتحانات ضروری است، همچنین در و پنجره‌ها، میز و صندلی‌ها و دیگر وسایل محل برگزاری امتحانات پیش از آزمون گندزدایی صورت بگیرد. همچنین تصریح شده است از تجمع افراد در فضا‌های مختلف دانشگاه و محل برگزاری امتحانات اجتناب شود و در صورت استفاده از سرویس ایاب و ذهاب تا محل برگزاری آزمون، رعایت فاصله ایمن بین سرنشینان وسیله نقلیه ضروری است. بر این اساس در صورت الزام به استفاده از سلف‌سرویس، ضروری است مدت زمان ارائه ناهار افزایش یابد و استقرار در سلف‌سرویس برای دریافت غذا و صرف ناهار نیز با رعایت فاصله ایمن باشد. مواد غذایی عرضه شده در سلف‌سرویس باید دارای پوشش بهداشتی بوده و در بسته‌بندی‌های یک‌بار مصرف ارایه شود. سطل زباله دردار در محیط‌های مختلف دانشگاه و محل برگزاری امتحانات تعبیه شود. در محل‌های مورد تماس مکرر افراد (مانند دکمه‌های آسانسور یا دستگیره درها)، وسایل یک‌بار مصرف مانند گوش‌پاک کن یا دستمال کاغذی تأمین و استفاده شود. طبق بخشنامه فوق از ورود افراد مبتلا یا مشکوک به کووید-19 یا دارای علائم تب، سرفه، تنگی نفس و سرماخوردگی ممانعت شود و امکان حذف پزشکی برای دانشجویانی با این علائم فراهم شود. پاکیزگی و گندزدایی سرویس‌های بهداشتی در محل برگزاری آزمون‌ها مدنظر قرار گیرد و مواد شوینده و ضدعفونی کننده برای شست و شوی دست‌ها و دستمال کاغذی فراهم باشد. همچنین به منظور پرهیز از فعال‌سازی خوابگاه‌های دانشجویی و با توجه به اعلام آمادگی بسیاری از دانشگاه‌های کشور به ویژه «دانشگاه آزاد اسلامی» و «دانشگاه پیام نور» برای میزبانی ارزشیابی دانشجویان دیگر دانشگاه‌ها در واحد‌های مختلف خود در سطح کشور، شایسته است دانشگاه‌ها و مراکز آموزش عالی متقاضی، هماهنگی لازم را برای امکان حضور و ارزشیابی دانشجویان در یکی از واحد‌های دانشگاهی محل سکونت خود به عمل آورند. به بیان دیگر آزمون‌ها می‌تواند با هماهنگی بین دانشگاه‌ها، در شهر محل اقامت دانشجویان برگزار شود. انتهای پیام/
 جزئیاتی از جلسه شورای نگهبان با همتی درباره لایحه حذف چهار صفر , عضو حقوقدان شورای نگهبان جزئیاتی از بررسی لایحه حذف چهار صفر از پول ملی در این شورا با حضور رئیس کل بانک مرکزی را تشریح کرد. , به گزارش گروه پارلمانی خبرگزاری تسنیم، هادی طحان‌نظیف عضو حقوقدان شورای نگهبان با انتشار مطلبی در صفحه شخصی‌اش در فضای مجازی جزئیاتی از بررسی لایحه  حذف چهار صفر از پول ملی در این شورا را تشریح کرد. متن یادداشت طحان‌نظیف به شرح زیر است: چهارشنبه 31 اردیبهشت ماه 1399 مصوبات زیادی در دستور جلسه شورای نگهبان بود. با عنایت به اینکه در مناسبت روز ملی جمعیت بودیم، پیش از دستور مباحث مفصلی در خصوص مسئله جمعیت صورت گرفت و برخی اعضا از معطل ماندن «طرح جمعیت و تعالی خانواده» که متعاقب ابلاغ سیاست‌های کلی جمعیت تهیه شده و چندین سال است که در مجلس است، گلایه نمودند.  من نیز بر بهره‌مندی از برخی ابزارهای واقعی و غیرتبلیغاتی مانند در نظر گرفتن مشوق‌های مالی، جهت‌دهی یارانه‌‌ها اعم از یارانه‌های عمومی و خاص و همچنین اهتمام نسبت به هزینه‌های درمان زوج‌‌های نابارور که بدون نیاز به هیچ تبلیغی، خود در آرزوی داشتن فرزند هستند، تأکید کرده و تجربه برخی کشورها را در این مورد قابل مراجعه دانستم. در ادامه با توجه به اینکه اصولا زمان زیادی برای بررسی طرح‌های دوفوریتی وجود ندارد، طبعا اولویت با رسیدگی «طرح دوفوریتی مقابله با اقدامات خصمانه رژیم صهیونیستی علیه صلح و امنیت» بود و نسبت به مفاد آن مباحث مختلفی صورت گرفت و در آستانه روز قدس به تأیید شورای نگهبان رسید. همچنین با توجه به درخواست رئیس کل بانک مرکزی برای حضور در جلسه شورای نگهبان، بخشی از جلسه را میزبان ایشان بودیم تا ایشان به توضیح و تبیین «لایحه اصلاح ماده (1) قانون پولی و بانکی کشور» که به لایحه حذف چهار صفر از پول ملی معروف شده است، بپردازد و ابهامات اعضای شورا را در خصوص آن برطرف نمایند. البته این موضوع در جلسات قبل شورا بحث شده بود و کارشناسان بانک مرکزی در پژوهشکده شورا نیز حضور پیدا کرده بودند، اما با عنایت به اهمیت موضوع و آثار و تبعات آن، این درخواست اجابت شد تا تصمیم‌گیری دقیق‌تری در این خصوص صورت پذیرد. اعضای شورا نیز از این فرصت استفاده نموده و سؤالات و ابهاماتی که در این مورد داشتند را مطرح کردند و ایشان نیز پاسخ‌هایی را ارائه کرد. من پیشتر برخی گزارش‌های کارشناسی و نظرات اقتصاددانان را در خصوص ابعاد و آثار این طرح مطالعه کرده بودم. کارشناسان اقتصادی نیز از منظر آثار تورمی و روانی حذف چهار صفر نکات قابل توجهی را مطرح کرده بودند که مجال آن نیست. البته شورای نگهبان وظیفه انطباق مصوبه با قانون اساسی و موازین شرعی را بر عهده دارد و صرفاً در این چارچوب اعلام نظر می‌کند. لذا این مصوبه با توجه به اینکه یکی از معیار‌های محاسبه و تعیین برابری پول‌های خارجی نسبت به تومان و نرخ خرید و فروش ارز، را «تعهدات کشور در مقابل صندوق بین‌المللی پول» و این تعهدات روشن نبود، دارای ابهام شناخته شد. انتهای پیام/
 اعتراض ۹ منتخب دوره یازدهم مجلس به اعتبارنامه تاجگردون , تعدادی از منتخبان یازدهمین دوره مجلس شورای اسلامی در نامه‌ای به رئیس شعبه یک این دوره مجلس،نسبت به اعتبارنامه منتخب مردم گچساران در این دوره پارلمان اعتراض کردند. , به گزارش خبرنگار پارلمانی خبرگزاری تسنیم، پس از برگزاری مراسم افتتاحیه یازدهمین دوره مجلس شورای اسلامی، شعب پانزده‌گانه این دوره مجلس به منظور بررسی اعتبارنامه منتخبان تشکیل شد که بررسی اعتبارنامه غلامرضا تاجگردون منتخب گچساران در مجلس یازدهم و رئیس کمیسیون‌های تلفیق بودجه 99 و برنامه و بودجه در مجلس دهم، با اعتراض و شکایت 9 تن از منتخبان دوره یازدهم مواجه شده است. براساس این گزارش، رسیدگی به اعتبارنامه غلامرضا تاجگردون در شعبه یک مجلس یازدهم انجام شده، اما علی‌‌اکبر کریمی منتخب اراک، علی خضریان و علیرضا زاکانی، سیدنظام‌الدین موسوی، احمد نادری، اقبال شاکری، مالک شریعتی، مجتبی رضاخواه، منتخبان تهران و روح‌الله نجابت منتخب شیراز در نامه‌ای به حجت‌الاسلام سیدناصر موسوی‌لارگانی رئیس شعبه یک مجلس یازدهم مراتب اعتراض خود را اعلام کردند.   انتهای پیام/
 گزارش تاریخ|چگونه فعالیت‌های فراگیرترین حزب جمهوری اسلامی متوقف شد؟ , "حزب جمهوری اسلامی" که فراگیرترین حزب در تاریخ احزاب جمهوری اسلامی شناخته می‌شود، به دلیل غالب شدن چپ‌ها و تک‌روی آنان با موافقت امام خمینی تعطیل شد. , گروه تاریخ انقلاب خبرگزاری تسنیم- 11 خرداد سال 1366 حزب جمهوری اسلامی ایران با درخواست آیت‌الله خامنه‌ای و حجت‌الاسلام هاشمی‌رفسنجانی و با موافقت امام خمینی (ره) فعالیت‌های حزب جمهوری اسلامی متوقف شد. آیت‌الله خامنه‌ای و حجت‌الاسلام هاشمی‌رفسنجانی در نامه‌ای به امام ضمن اشاره به انگیزه تاسیس حزب جمهوری اسلامی در آغاز انقلاب و خدماتی که حزب به انقلاب اسلامی کرده بود، عنوان کردند در شرایط موجود، ضرورتی برای وجود حزب نیست و جامعه به وحدت و انسجام نیازمند است و ممکن است تحزب بهانه‌ای برای ایجاد اختلاف و موجب خدشه در وحدت ملت گردد. آنان پیشنهاد دادند حزب جمهوری اسلامی فعالیت‌های خود را متوقف کند. امام نیز پاسخ به نامه آیت‌الله خامنه‌ای و حجت‌الاسلام هاشمی‌رفسنجانی، با این پیشنهاد موافقت نمود. در نامه امام آمده بود: «...موافقت می‌شود، لازم است، تذکر دهم که حضرات آقایان مؤسین محترم حزب مورد علاقه اینجانب می‌باشند، امیدوارم همگی در این موقع حساس با اتفاق و اتحاد در پیشبرد مقاصد عالیه اسلام و جمهوری اسلامی کوشا باشید...». اولین حزب فراگیر یک هفته پس از پیروزی انقلاب اسلامی با تایید امام خمینی (ره)، حزب جمهوری اسلامی با انتشار بیانیه‌ای اعلام موجودیت کرد. موسسان آن آیات‌ و حجج اسلام محمدحسین بهشتی، سیدعلی خامنه‌ای، سیدعبدالکریم موسوی اردبیلی، اکبر هاشمی رفسنجانی و محمدجواد باهنر بودند. این حزب پس از اعلام موجودیت، در تهران و شهرستان‌ها اقدام به عضوگیری کرد که گفته می‌شود حدود 2 میلیون نفر در سراسر کشور عضو این حزب شدند که در تاریخ احزاب جمهوری اسلامی ایران بی‌سابقه است. حزب جمهوری اسلامی که با هدف کادرسازی و پرورش مدیران و شخصیت‌های سیاسی همسو با دیدگاه‌های سیاسی، فرهنگی و اقتصادی انقلاب اسلامی و امام خمینی (ره) برای اداره نظام تاسیس شده بود، در چند انتخابات نقش داشت. نخستین آن، انتخابات خبرگان قانون اساسی بود که حزب توانست بیش از 60 کرسی (حدود 80 درصد) مجلس را به دست بیاورد. در جریان تشریح و تصویب بندهای قانون اساسی نیز اعضای این حزب از جمله آیت‌الله بهشتی و دکتر حسن آیت، نقش مهمی داشتند. در انتخابات مجلس شورای اسلامی نیز حزب جمهوری اسلامی ایران توانست بسیاری از کرسی‌های مجلس اول را به دست آورد. افرادی که تحت عنوان حزب جمهوری اسلامی وارد مجلس شدند، دارای سلایق مختلف اما همسو با انقلاب اسلامی بودند. حجت‌الاسلام همدانی مسئول شاخه دانشجویی حزب همچنین معتقد است که حزب در انتخابات رفراندوم که معروف به «آری یا خیر به نظام جمهوری اسلامی» است، نقش داشت. او در گفتگو با تسنیم گفت: «موفقیت در رفراندوم جمهوری اسلامی مدیون حزب جمهوری اسلامی است. حزب در آن زمان افراد بسیاری به مناطق مختلف کشور فرستاد تا مردم را به حضور در انتخابات و رأی به جمهوری اسلامی تشویق کند.» حزب جمهوری اسلامی در اولین انتخابات ریاست‌جمهوری که پیش از انتخابات مجلس برگزار شد، برخلاف تمایل جامعه روحانیت مبارز از ابوالحسن بنی‌صدر حمایت نکرد و جلال‌الدین فارسی را به عنوان کاندیدای حزب معرفی کرد. اما به دلیل اینکه در مورد اصالت فارسی شبهه‌ای به وجود آمده بود، از سوی وزارت کشور و با تایید امام خمینی از لیست نامزدهای ریاست جمهوری کنار گذاشته شد و حزب به صورت تلویحی اقدام به معرفی حسن حبیبی کرد. معرفی تلویحی و دیرهنگام حبیبی، موجب شد تا کاندیدای حزب نتواند با بنی‌صدر رقابت کند و در نتیجه حزب در این انتخابات موفقیتی به دست نیاورد. حزب هرچند ابتدا از ریاست‌جمهوری بنی‌صدر حمایت کرد، اما پس از اقدامات اختلاف‌‌برانگیز وی با همراهی سازمان مجاهدین خلق (منافقین) علیه شهیدبهشتی و نیروهای انقلاب و مشخص شدن بی‌کفایتیش در منصب ریاست‌جمهوری، تعداد بسیاری از نمایندگان مجلس شورای اسلامی که از اعضای حزب جمهوری اسلامی بودند، نقش مهمی در استیضاح او ایفا کردند. اعضای حزب جمهوری اسلامی در انتخابات مجلس خبرگان قانون اساسی، اکثریت کرسی‌ها را به دست آوردند و در تدوین قانون اساسی نقش مهم و اساسی ایفا کردند که نمونه آن اعمال نظرات و پیشنهادات آیت‌الله بهشتی دبیرکل حزب و دکتر آیت دبیر سیاسی حزب است. ترور سران حزب برخی از اعضای مهم و کلیدی حزب جمهوری اسلامی که از شخصیت‌های برجسته نظام جمهوری اسلامی بودند، در عملیات‌های تروریستی مختلفی از سوی گروه فرقان و سازمان مجاهدین خلق شهید و مجروح شدند. مهمترین آن انفجار دفتر حزب جمهوری اسلامی در تاریخ هفتم تیر ماه سال 60 بود. در این حادثه آیت‌الله محمدحسین بهشتی دبیرکل حزب جمهوری اسلامی و رئیس دیوان عالی قضایی کشور و جمع بسیاری از اعضای حزب که برخی از آنان وزرای دولت و نماینده مجلس بودند، به شهادت رسیدند. این انفجار توسط محمدرضا کلاهی نفوذی سازمان مجاهدین خلق در حزب جمهوری اسلامی انجام گرفت. یک روز پیش از آن نیز آیت‌الله سیدعلی خامنه‌ای امام جمعه موقت تهران و نماینده امام در شورای عالی دفاع که از موسسان حزب جمهوری اسلامی بود، در مسجد ابوذر تهران بر اثر انفجار بمبی که روی آن نوشته شده بود «هدیه‌ گروه فرقان» مجروح شد. البته عامل این بمب‌گذاری جواد قدیری از اعضای سازمان مجاهدین خلق بود. در روز 14 مرداد 60 نیز حسن آیت دبیر سیاسی حزب جمهوری اسلامی توسط سازمان مجاهدین خلق ترور شد و به شهادت رسید. حسن آیت از مخالفان جدی میرحسین موسوی در حزب و مخالف تصدی پست وزارت امور خارجه توسط میرحسین در مجلس بود. آیت معتقد بود که هدف میرحسین انحلال حزب جمهوری اسلامی است. پس از شهادت آیت‌الله بهشتی، حجت‌الاسلام والمسلمین محمدجواد باهنر نخست‌وزیر به عنوان دومین دبیرکل حزب جمهوری اسلامی انتخاب شد. او در روز 8 شهریور همراه با محمدعلی رجایی رئیس‌جمهور بر اثر انفجار بمبی که توسط مسعود کشمیری عامل نفوذی سازمان مجاهدین خلق در دفتر نخست‌وزیری جای‌گذاری شده بود، به شهادت رسید. پس از شهادت حجت‌الاسلام باهنر، آیت‌الله خامنه‌ای سومین رئیس‌جمهور با اصرار هاشمی رفسنجانی و اعضای شورای مرکزی حزب دبیرکلی حزب را پذیرفت. آیت‌الله بهشتی، حجت‌الاسلام باهنر و آیت‌الله خامنه‌ای به ترتیب سه دبیرکل حزب جمهوری اسلامی بودند. بهشتی و باهنر در تیر ماه و شهریور ماه سال 60 بر اثر انفجارهای تروریستی که توسط عوامل نفوذی سازمان مجاهدین خلق (محمدرضا کلاهی و مسعود کشمیری) انجام گرفت، به شهادت رسیدند. آیت‌الله خامنه‌ای که یک روز پیش از انفجار ساختمان حزب جمهوری اسلامی در مسجد ابوذر ترور شده بود، زمانی که رئیس‌جمهور بود با اصرار هاشمی‌رفسنجانی، دبیرکل حزب جمهوری اسلامی را پذیرفت. آیت‌الله خامنه‌ای پس از انتخاب به ریاست‌جمهوری، علی‌اکبر ولایتی از اعضای حزب جمهوری اسلامی را به عنوان نخست‌وزیر پیشنهادی به مجلس معرفی کرد، اما ولایتی رای اعتماد لازم از سوی نمایندگان را به دست نیاورد. در نتیجه پس از گمانه‌زنی‌ها و پیش‌بینی‌ها از عدم رای‌آوری علی‌اکبر پرورش و محمد غرضی، رئیس‌جمهور میرحسین موسوی یکی دیگر از اعضای حزب جمهوری اسلامی که با معرفی دکتر پیمان به حزب آمده بود و وزیر امور خارجه دولت باهنر را به عنوان نخست‌وزیر پیشنهادی به مجلس معرفی کرد. موسوی پس از ورود به حزب حلقه‌ای 5 نفره تشکیل داد و با هاشمی رفسنجانی در ارتباط بود. آنان به صورت هفتگی با هاشمی رفسنجانی جلسه داشتند و رشد موسوی در حزب تاحدودی مدیون این حلقه و هاشمی رفسنجانی است. با نخست‌وزیر شدن میرحسین موسوی و مشخص شدن سیاست‌ها و برنامه‌های اقتصادی دولتش، حزب جمهوری اسلامی به دو جناح چپ و راست تقسیم شد. میرحسین موسوی چهره اصلی جناح چپ حزب جمهوری اسلامی بود. اختلافات او و همفکرانش با جناح راست حزب در بحث اقتصاد بود. موسوی معتقد به اقتصاد دولتی و جناح راست معتقد به اقتصاد مردمی و آزاد بود. هفت عضو کابینه میرحسین از اعضای جناح راست حزب بودند. احمد توکلی و حبیب‌الله عسگراولادی با اوج گرفتن اختلافات، از عضویت در هیات دولت استعفا دادند. همچنین هفت وزیر معترض در نامه‌ای خطاب به امام خمینی (ره) عنوان کردند: «عده‌ای خواهان مردمی شدن دولت هستند و در مقابل عده‌ای دیگر خواهان دولتی شدن مردم هستند!» 5 نفر از اعضای شاخص جناح چپ حزب نیز که دیدگاه‌های متفاوتی در مسائل اقتصادی و ایدئولوژیکی با جناح راست و دبیرکل وقت حزب داشتند، در نامه‌ای خطاب به آیت‌الله خامنه‌ای، به شرح اختلاف نظرات خود پرداختند. میرحسین موسوی، مسیح مهاجری، جواد اژه‌ای،  محمدرضا بهشتی و ابوالقاسم سرحدی‌زاده امضاکنندگان آن نامه بودند. آنان همچنین در نامه خود عنوان کردند که با ادامه روندی که حزب در پیش گرفته نمی‌توانند در کنگره دوم شرکت کنند و اختلافات را عمیق‌تر از آن می‌دانند که بتوان به سادگی از آن عبور کرد. با عدم شرکت این 5 نفر در کنگره دوم، انتخابات شورای مرکزی برگزار نشد و شورای مرکزی اول که آن 5 نفر هم عضو آن بودند، مجدد به فعالیت پرداخت. کنگره دوم حزب جمهوری اسلامی در حالی برگزار شد که 5 عضو شورای مرکزی اول از جمله میرحسین موسوی در آن شرکت نکردند. هاشمی رفسنجانی هم قصد شرکت نداشت، اما با اصرار آیت‌الله خامنه‌ای و برای اینکه اختلاف‌ها تشدید نشود، شرکت کرد. همچنین تصمیم گرفته شد، شورای مرکزی اول در دوره دوم به فعالیت‌های خود ادامه دهد تا شاید اختلافات رفع شود یا اینکه تشدید نشود. پایان عمر حزب با تشدید اختلافات در سال 1365 آیت‌الله خامنه‌ای حضور مجدد در انتخابات ریاست جمهوری را مشروط به نخست‌وزیر نبودن میرحسین موسوی دانست؛ اما پس از برگزاری چهارمین انتخابات ریاست جمهوری مخالفت‌های جناح چپِ حزب و درگیری‌ها تشدید شد. در نتیجه آیت‌الله خامنه‌ای با توصیه امام خمینی (ره)، نخست‌وزیری مجدد میرحسین موسوی را پذیرفت. با انتخاب دوباره میرحسین موسوی به عنوان نخست‌وزیر، تحرکات و اقدامات جناح چپ در حزب جمهوری اسلامی بیشتر شد. اعضای این جناح با هر اتفاقی، جناح مقابل (از جمله 99 نماینده مخالف موسوی) را متهم می‌کرد و مناقشات بالا می‌گرفت. همچنین با حکم امام خمینی (ره) مبنی بر ممنوعیت عضویت بسیجیان و ائمه جمعه به استثنای آیت‌الله خامنه‌ای و هاشمی رفسنجانی (که از اعضای هیات موسس حزب جمهوری اسلامی بودند) در احزاب، بدنه جناح راست حزب ریزش کرد و از قدرت سابق برخوردار نبود. در نتیجه جناح چپ که معتقد به اقتصاد دولتی و پیرو ایدئولوژی سوسیالیستی بود بر حزب غالب شد. در نهایت بزرگترین حزب جمهوری اسلامی که حزبی فراگیر بود، در سال 66 به تریبونی برای چپ‌ها تبدیل شد. آیت‌الله خامنه‌ای و هاشمی رفسنجانی با توجه به اینکه حزب از هدف ابتدایی و اصلی خود دور شده و به محل اختلاف و درگیری مسئولان نظام تبدیل شده بود، در نامه‌ای به امام خمینی (ره) متوقف شدن فعالیت‌های این حزب را درخواست کردند. امام نیز در نهمین سال عمر حزب جمهوری اسلامی با این درخواست موافقت کردند. انتهای پیام/
 پیام تبریک سرلشکر باقری برای علی لاریجانی , رئیس ستادکل نیروهای مسلح انتصاب علی لاریجانی به مشاورت رهبری و عضویت در مجمع تشخیص مصلحت نظام را به وی تبریک گفت. , به گزارش خبرگزاری تسنیم، سردار سرلشکر محمد باقری رئیس ستادکل نیروهای مسلح، طی پیامی انتصاب علی لاریجانی به مشاورت رهبری و عضویت در مجمع تشخیص مصلحت نظام را به وی تبریک گفت. متن پیام به شرح زیر است: بسم الله الرحمن الرحیم برادر ارجمند آقای دکتر علی لاریجانی با سلام و تحیات انتصاب شایسته جنابعالی به عنوان "مشاور رهبر معظم انقلاب" و  عضو مجمع تشخیص مصلحت نظام" را تبریک عرض می نمایم. بی شک تجارب ممتد و ارزنده آن برادر عزیز طی سه دوره " ریاست مجلس شورای اسلامی " و نیز خدمات و تلاش های ماندگار در مناصب و عرصه های مهم دیگر ، پشتوانه ای ارزشمند برای ایفای نقش های مفید در پیشبرد این مسئولیت خطیر خواهد بود. دوام توفیق جنابعالی در سنگر نوین خدمتگزاری به نظام و ملت ایران تحت الطاف خداوند سبحان و رهنمودهای حکیمانه مقام عظمای ولایت و رهبری حضرت امام خامنه ای( مدظله العالی) را آرزومندم. سرلشکر پاسدار محمد باقری  رئیس ستاد کل نیروهای مسلح انتهای پیام/
 توضیحات عضو هیئت‌رئیسه مجلس درباره کارت هدیه یک دستگاه دولتی به منتخبان یازدهم , عضو هیئت‌رئیسه مجلس شورای اسلامی جزئیاتی از ماجرای برگردان کارت هدیه یکی از دستگاه‌های اجرایی از سوی منتخبان یازدهمین دوره مجلس را تشریح کرد. , به گزارش خبرنگار پارلمانی خبرگزاری تسنیم، روح الله ایزدخواه منتخب مردم تهران در یازدهمین دوره مجلس شورای اسلامی با انتشار مطلبی در صفحه شخصی‌اش در فضای مجازی نوشته است: "برگشت هدیه؛ در جلسه معارفه نمایندگان استان تهران با یکی از سازمان‌های دولتی استان، به هر نماینده دو عدد کارت هدیه به ارزش مالی 2 میلیون و 700 هزار تومان جهت خرید از یکی از مارک‌های داخلی اهدا شد، بنده و بسیاری دیگر کارت‌ها را توسط برادر مالک شریعتی به سازمان مزبور برگرداندیم". حالا، احمد امیرآبادی عضو هیئت‌رئیسه مجلس شورای اسلامی نیز در گفت‌وگویی درباره جزئیاتی بیشتری از ماجرای برگردان کارت هدیه دولت به منتخبان یازدهمین دوره مجلس توضیحاتی ارائه داده است که متن کامل آن را در زیر می‌خوانید:  "جلسه‌ای برای معارفه نمایندگان استان تهران با یکی از سازمان‌های یکی از وزارتخانه‌‌ها در تهران برگزار می‌شود، در انتهای جلسه دو کارت هدیه به آنها داده می‌شود، اینها هم ناراحت می‌شوند و از طریق یکی از نمایندگان همه را برمی‌گردانند. در ادوار گذشته نیز چنین بحث‌هایی را داشتیم، در مجلس نهم کمیسیون برنامه و بودجه در یکی از سازمان‌ها جلسه داشت، به ما تبلت دادند، در همان زمان در نامه‌ای به آقای توکلی این تبلت‌ها را برگرداندیم و تذکر جدی دادیم که با نمایندگان این طور برخورد نشود، زیرا در شأن نمایندگی نیست. اینکه الحمدالله همه نمایندگان استان این کارت‌‌ها را برگرداندند، این اتفاق بسیار خوبی برای مجلس یازدهم است و نشان داد که مجلس یازدهم در این نوع مسائل کوتاه نخواهد آمد و برخورد خواهد کرد. بنده هم از همه مدیران دستگاه‌‌های اجرایی می‌خواهم که این رفتارهایی که در برخی مجالس در قبل داشته‌اند را با نمایندگان این دوره مجلس نداشته باشند و شأن نمایندگان را رعایت کنند. ما در قوانین ممنوعیت نداریم، اما اصل این قصه اصلا درست نیست، زیرا نماینده شأن نظارتی بر دستگاه‌های اجرایی دارد و شرایط خوبی را به وجود نمی‌آورد، به همین جهت فکر می‌کنم دستگاه‌های اجرایی نباید این کار را بکنند و دوستان هم کارت‌ها را برگرداندند و تذکر دادند که اگر این اتفاق تکرار شود، شدیدا با آنها برخورد خواهد شد. حتما برنامه داریم در این دوره مجلس که این موارد تکرار نشود و تذکراتی را به دستگاه‌های اجرایی خواهیم داد که از تکرار چنین اقداماتی پرهیز کنند". انتهای پیام/
 دانشگاه تهران با همکاری ستاد فرماندهی کرونا نمایشگاه مجازی برگزار می‌کند , در روند تداوم همکاری دانشگاه تهران با ستاد فرماندهی مقابله با بیماری کرونا در کلان شهر تهران، رویداد نمایشگاه مجازی و کنفرانس ویروس کووید -۱۹ برگزار می‌شود. , به گزارش گروه دانشگاه خبرگزاری تسنیم به نقل از روابط عمومی دانشگاه تهران، محمود نیلی احمدآبادی، رئیس دانشگاه تهران در جلسه‌ای با حضور فرمانده ستاد مقابله با بیماری کرونا در کلان‌شهر تهران و همچنین جمعی از استادان دانشگاه علوم پزشکی شهید بهشتی، گفت: «دانشگاه‌های زیر مجموعه وزارت علوم، تحقیقات و فناوری، ظرفیت‌های بسیاری برای انجام تحقیقات مرتبط با ویروس کووید -19 دارند؛ بنابراین لازم است، همکاری بین دانشگاه‌های مذکور و دانشگاه‌های علوم پزشکی در جهت هم‌افزایی برای مقابله با این بیماری گسترده‌تر شود». علیرضا زالی، فرمانده ستاد مقابله با بیماری کرونا، نیز ضمن قدردانی از ایجاد سامانه استفاده از داده‌های شبکه‌های اجتماعی برای تحلیل ذهنیت و گفتمان جامعه ایرانی در دانشگاه تهران، بر نقش مؤثر سامانه مذکور جهت سیاست‌گذاری ستاد تأکید کرد. در ادامه جلسه، به منظور ایجاد شبکه تحقیقاتی بین محققان و امکان تبادل‌نظر در موضوعات مرتبط با کرونا مقرر شد، دانشگاه‌های تهران، علوم پزشکی تهران و علوم پزشکی شهیدبهشتی با همکاری ستاد مقابله با کرونا دو رویداد شامل نمایشگاه مجازی در خرداد 1399 و کنفرانس روز کووید 19 را در تیر 1399 برگزار کنند. انتهای پیام/
 عارف: بسیاری از نقدها به خودم و فراکسیون امید را وارد می دانم/ تصدیق ناکارآمدی‌ها و فرصت‌سوزی‌های دولت و فراکسیون امید , رئیس فراکسیون امید در مجلس دهم نوشت: اگر از عملکرد دولت تدبیر و امید و یا از عملکرد مجلس دهم شورای اسلامی و یا از کارکرد فراکسیون امید و شورای‌عالی سیاست‌گذاری اصلاح‌طلبان می‌پرسید من تصدیق بسیاری از نقدهای شما به ناکارآمدی‌ها و یا فرصت‌سوزی‌هاست. , به گزارش حوزه احزاب خبرگزاری تسنیم، محمدرضا عارف رئیس فراکسیون امید مجلس  در دوره دهم مجلس شورای اسلامی در نامه‌ای خطاب به مردم ایران و موکلین خود ضمن تحلیل شرایط کنونی کشور و بیان راهکارهایی برای مدیریت چالش‌های متعدد، به تشریح عملکرد فراکسیون اصلاح طلبان در مجلس دهم پرداخته است.  متن کامل این نامه به شرح ذیل است: به نام خدا گزارشی به مردم مردم شریف ایران، موکلین عزیزم در تهران سلام علیکم، طاعات و عباداتتان مورد قبول حق و عیدتان مبارک. آرزوی آن دارم که برکت و معنویت ماه مبارک رمضان، موجبات خیر و رونق برای همه شما و ایران عزیزمان گردد. ضمن گرامی داشت یاد و خاطره امام خمینی و شهدای حادثه 15 خرداد ،در این روزهای سختی که شیوع عالم‌گیری ویروس کرونا بر زندگی مردم جهان تاثیر بزرگی گذاشته و در این شرایط دشوار اقتصادی که ناکارآمدی‌، فساد و تحریم بر زندگی هم‌وطنان‌مان سایه انداخته است، بر آن شدم تا تحلیلی مختصر از شرایط کشور ارائه کنم و بر اساس ضرورت، راه‌کارهایی برای مدیریت چالش‌های متعدد ارائه دهم و از کارشناسان و تحلیل‌گران حوزه‌های اقتصادی، فرهنگی، اجتماعی، سیاسی و ... دعوت کنم تا نسبت به نقد و نظر این گزارش اقدام و در خصوص اصلاح و تکمیل راهکارها اقدام نمایند. بنا داشتم نکات اصلی این گزارش را در نطق سالانه خود در مجلس شورای اسلامی ارائه کنم که متاسفانه مطابق با برنامه تعیین شده، فرصت ارائه آن مهیا نگردید.قطعا جمع‌بندی تحلیل‌ها جهت استفاده در اختیار دولت، مجلس و قوه‌قضاییه قرار خواهد گرفت و پیشنهادی برای تدوین راهکار آینده جریان اصلاح‌طلبی خواهد بود. در این گزارش، ضمن پذیرش برخی از نقدها، به اختصار به عناوینی از عملکرد فراکسیون امید مجلس شورای اسلامی نیز اشاره می‌کنم همچنین ضمن آرزوی توفیق برای نمایندگان محترم یازدهمین دوره مجلس شورای اسلامی، آمادگی خود و همکاران سابق فراکسیون امید را برای ارائه تجربیات، اولویت‌ها و راهکارهای مرتبط اعلام می‌دارم. به همین منظور ، مقدمه‌ای به عنوان تحلیلی از شرایط امروز کشور با استفاده از تجربیاتی از گذشته و نگاهی به آینده پیش‌رویمان به عنوان فتح‌الباب برای توسعه گفتگو و مشارکت مردم به خصوص جوانان متخصص ارائه می دهم. همزمان با ورود به قرن 15هجری شمسی و پس از گذشت بیش از چهار دهه از پیروزی انقلاب اسلامی، ایران عزیزمان و مردم کشورمان  با چالش‌های متنوع و بسیاری روبرو هستند. اگرچه پیشرفت‌های اجتماعی، سیاسی و اقتصادی در چهار دهه گذشته، با همه نقدهایی که وارد است، مسیر توسعه سیاسی و اجتماعی ایران را متفاوت کرده است، اما چالش‌هایی تجربه‌نشده‌ای را پیش روی سیاست‌گذاران قرار داده است. ریشه این چالش‌ها، برخی برگرفته از روندهای مخرب جهانی چون تهدیدهای زیست‌محیطی، رقابت‌های تسلیحاتی و آشفتگی‌های مرتبط با فناوری‌های نوین در عرصه بین‌المللی است و برخی هم به دلیل نوع تعامل ایران با دنیای خارج همچون تحریم‌های بین‌المللی علیه ایران و یا تقابل و رقابت‌های منطقه‌ای است و دسته سوم به دلیل شرایط خاص ساختار حکمرانی، فرهنگ، توسعه و اقتصاد و چالش های مدیریتی در کشور است. ** بی‌تدبیری مدیریتی در افزایش قیمت بنزین  تصویری مخدوش بر چهره کشور و خاطر مردم نشاند سال 98، سالی متفاوت و پر چالش برای ایران و مردم بود. شدت گرفتن تحریم‌های بین‌المللی، نزاع‌های بی‌حاصل بین جریان‌های سیاسی، بدعت‌های نگران‌کننده در نظام قانون‌گذاری کشور، سوء‌مدیریت در حوادت، گسترش ناکارآمدی و فساد در کشور، شدت گرفتن مهاجرت فارغ‌التحصیلان و متخصصین از کشور، نگرانی‌های جدی برای دلسوزان و فرزندان این سرزمین را تشدید کرد. علی‌رغم آسیب‌ها و رنج‌هایی که بر مردم عارض شد، جلوه‌هایی زیبا و ثروت‌آفرین از هم‌بستگی و هم‌دلی عیان گردید. به خصوص در نیمه دوم سال اتفاقات تلخی رقم خورد از جمله بی‌تدبیری مدیریتی در افزایش قیمت بنزین و مدیریت اعتراضات مردم که تصویری مخدوش بر چهره کشور و خاطر مردم نشاند. با همه این تلخی‌ها و دلخوری‌های به حق مردم از مدیریت گذشته و حال کشور، شهادت سردار ملی ایران، حاج‌قاسم سلیمانی موجی از همدلی و هم‌بستگی در بین اقشار مختلف ایران با سلایق و اعتقادات متفاوت را به نمایش گذاشت و نشان داد چه سرمایه عظیمی در دل جامعه و ملت نهفته است. اما حوادث تلخ بعد از آن همچون سقوط هواپیمای اوکراینی و سوء مدیریت در تشییع پیکر سردار در کرمان، همچنین نشان داد به چه میزان این سرمایه ملی را شکننده و آزرده کرده‌ایم که چنین سرمایه اجتماعی بزرگی که در چند روز در پی شهادت سردار به وجود آمد، می‌تواند به حادثه و سوء مدیریت آسیب ببیند. در این درهم ریختگی ناشی از روندهای متقاطع جهانی، منطقه‌ای و داخلی بر اقتصاد و اجتماع ایران، شیوع ویروس کرونا هم به این پیچیدگی‌ و موضوعات سیاست‌گذاری دامن زده است. بررسی عملکرد دولت‌ها در کنترل شیوع این ویروس و تبعاتش بر زندگی مردم و کسب‌وکارها نشان از آن است که در این بحران‌های فراگیر که تکرار آن در آینده بسیار محتمل است، «سرمایه اجتماعی» دولت‌ها بسیار حیاتی است. اگرچه مقایسه نتایج اقدامات انجام شده در ایران با دیگر کشورها حاکی از عملکرد قابل قبول دولت و به خصوص وزارت بهداشت و درمان و آموزش پزشکی بوده است اما مردم به درستی خود را مدیون جانفشانی و ایثار کادر درمانی و برخی دیگر از مشاغل پر ریسک در مدیریت این بحران می‌دانند. در کنار این همت ارزشمند کادر درمانی، بروز نوآوری‌های دانش‌محور از میان جوانان و بخش خصوصی، و ده‌ها تصویر زیبا از همکاری و حمایت مردم، نهادهای مدنی و بخش خصوصی برای کنترل بیماری و آثار آن، نمایانگر آن است که چشمه‌های ارزشمندی برای همدلی، مشارکت و خلاقیت در درون جامعه وجود دارد که می‌تواند به سرمایه‌ای اجتماعی در پشتیبانی از توسعه و اعتلای ایران اسلامی تبدیل و عملیاتی گردد. **کرونا، سرآغاز تحول در حکمرانی کرونا با همه رنج و مصیبتی که بر مردم تحمیل کرده است، تذکرات ارزشمندی برای سیاست‌گذاران، دولت‌مردان، حاکمان و مدیران دارد. اگرچه هیچ چیز نمی‌تواند مصیبت از دست‌دادن هزاران هم‌وطن و صدها هزار مردم جهان را جایگزین کند، اما جلوه‌ها و نمادهای زیبایی که در جامعه خلق شد، آنگاه که رزمندگان جبهه درمان کشور، رقص‌کنان به جنگ با این اهریمن کوچک و موذی می‌روند، بار دیگر یاد ایثار و مجاهدت‌های رزمندگان جنگ تحمیلی در دل‌ها زنده شد و بر همدلی‌ها افزود. نشان داد که تکیه بر قدرت عظیم مردم و ملت در تنگناها، چقدر راهگشا و تنها راه برون‌رفت کشور از چالش‌ها و ابرچالش‌هاست. در سطح سیاست‌گذاری، درک درس‌ها و فرصت‌های آن می‌تواند درد و رنج ایران را کاهش و یا فرصت‌هایی بدیع را برای همدلی، مشارکت، نوآوری، بازنگری و تحول در «ساختارها»، «بینش‌ها»، «رفتارها» و «اقدام‌ها» خلق نماید. آنچه که نظام مدیریتی در تمام سطوح باید از این اتفاق درک کند، تکرار دوباره آموخته‌های حکمرانی خوب با تاکید و اعتماد بیشتر است که نمونه‌ای از آن‌ها به اختصار در ذیل برای چاره‌اندیشی در سال 99 و سرآغاز تحول ارائه می‌شود. اگرچه لازم است  ایجاد چارچوبی نظام‌مند برای دریافت دیدگاه خبرگان و نخبگان اقتصادی مورد توجه سیاست‌گذاران و دولت‌مردان قرار گیرد. 1. سرمایه اجتماعی ضرورت حیاتی برای جوامع بشری است هم برای بقاء و هم برای پیشرفت و ارتقاء. «صداقت با مردم»، «اقرار به اشتباهات»، «ارائه اطلاعات صحیح و واقعیات»، «دوری از ابهامات»، «رفع محدودیت‌ها و حصرها» شرط اصلی حفاظت از سرمایه اجتماعی و توسعه آن است. دولت و حاکمیت باید مردم را محرم اسرار خود بدانند و دوران سرپوش گذاشتن بر مشکلات، اشتباهات و ناکارآمدی‌ها و ایجاد خط‌کشی‌ها و محدودیت‌ها را پایان دهند. دولت، مجلس و قوه‌قضاییه در دوران جدید باید نظامی باز و شیشه‌ای باشد تا بطن و درون آن عیان باشد از کاستی‌ها گرفته تا قوت‌ها و... 2. تکیه بر روش‌های حرفه‌ای، علمی، مبتنی بر خرد جمعی و فاصله گرفتن از سلایق شخصی یک ضرورت برای سیاست‌گذاری در همه شئونات کشورداری است که بدون تردید موجب توسعه سرمایه اجتماعی خواهد شد. بسیاری از متخصصین و کارشناسان شایسته، به واسطه سازوکارهای نامناسب، گوشه عزلت اختیار کرده‌اند و کشور از توانمندی آن‌ها بی‌نصیب گشته است و در عوض، فرض اصلی بر حضور اطرافیان، معتمدین و مرتبطین مدیران ارشد بر مسند امور است. بازگشت متخصصین شایسته به متن قانون‌گذاری، اجرایی، نظارت و مدیریت نه تنها نیازمند تغییر پارادایم مدیریتی حاکم بر کشور است بلکه نیازمند یک عزم ملی و رویکرد فعالانه است. این ویژگی باید در انتخاب مدیران ارشد به خصوص وزیران، یک شاخص کلیدی و معیار اصلی باشد. استفاده از ظرفیت کارشناسان و متخصصین ایرانی خارج کشور هم یک ضرورت است و هم یک سرمایه و فرصت بی‌نظیر برای مدیریت چالش‌ها و سرعت بخشیدن به توسعه و رقابت در دنیای جدید. نخبگان ایرانی خارج از کشور یک سرمایه عظیم مغفول‌مانده برای توسعه پایدار کشور هستند. این باید از یک شعار به متن برنامه‌های اجرایی دولت ترویج یابد. نهادهای امنیتی و نظارتی باید سعه‌صدر و ظرفیت لازم برای استفاده از این سرمایه بی‌نظیر را فراهم کنند. دولت هم نباید به اقدامات مقطعی و موردی در استفاده از سرمایه دانشی ایرانیان خارج از کشور اکتفا کند و یا در صورت عدم توفیق در مواردی، اصل این رویکرد را رها نماید. 3. جز با همدلی و مشارکت آحاد مردم با هر سلیقه و باوری، نمی‌توان بر بحران‌ها فائق آمد و در مسیر توسعه قرار گرفت. مهارت صبر ،امید و گفتگو باید در بین سیاست‌مداران، دولت‌مردان، مجلسیان، ناظران، مدیران و ... به طور جدی گسترش یابد و در جوانان تمرین شود و توسعه یابد. تقابل‌های بی‌حاصل، فریادزدن‌های تنش‌آفرین، قضاوت‌های مخرب، سخنرانی‌های هیجانی باید جایش را به تعامل، آرامش و گفتگو‌های مبتنی بر اشتراکات بدهد. فضای مجازی به جای افشاگری و پرده‌دری می‌تواند با سعه صدر و آزاد گذاشتن انتخاب افراد، به بستری برای گفتگوها و تبادل آراء و ایجاد مزیت‌های جدید تبدیل گردد. محدودیت‌های اعمال شده بر روی بستر‌های فضای مجازی و شبکه‌های اجتماعی جز به فرصت‌سوزی و از دست دادن امکان رشد منجر نمی‌شود. 4. سیاست‌خارجی باید الگوی دیپلماسی فعال، تنش‌زدا، آشتی‌جو و البته مقتدر را توسعه دهد. مناسبات و رویکردهای توسعه اقتصادی کشور مبتنی بر رونق و جهش تولید، الزام دستیابی به بازارهای بین‌المللی و ارتقاء توان رقابت‌پذیری فعالین اقتصادی را ضروری می‌کند. ثبات رویه در صادرات و واردات یک ضرورت برای حمایت از تولیدکنندگان و فعالین اقتصادی است. در کنار آن، دوری از تنش‌های غیر ضروری و هزینه‌زا به خصوص با کشورهای منطقه باید در سیاست‌های خارجی پررنگ‌تر شود و ارتباط با کشورهای دنیا و بخصوص کشورهای اسلامی همسایه و منطقه و بر اساس تامین منافع اقتصادی جایگزین الگوهای مخاطره‌آمیز گردد. برای این منظور، اجماع ملی و هم‌افزایی نهادهای سیاست‌گذار و مجری و مدنی برای رفع مخاطرات علیه امنیت و اقتصاد ایران یک ضرورت است. تغییر رویکرد فرساینده اختلافات داخلی نهادهای مختلف و یا حتی غیر مسئول در سیاست‌خارجی باید وجه همت دولت و مجلس آینده با دیگر ارکان نظام باشد. *اصرار به استفاده از مدیران مسن و چهره های شناخته شده ناکارآمد بود 5. پارادایم‌های مدیریتی سال‌های گذشته و اصرار به استفاده از مدیران مسن و یا چهره‌های صرفا شناخته شده، ناکارآمد بوده و موجب زایل شدن سرمایه اجتماعی و امید مردم شده است. جوانان انقلابی، متعهد و باانگیزه کسانی که دل در گرو آبادانی و توسعه ایران دارند، آن‌ها که در عین جوانی به قدر کفایت در مدیریت تجربه اندوخته‌اند، آن‌ها که در پی تحول هستند و نه اداره امورجاری ، آن‌ها که جسارت لازم برای تغییر رویه‌های غلط را دارند و نه تسلیم شدن به باندهای منفعت‌طلب، آن‌ها که با عزت نفس لازم در پی حفظ صندلی نیستند تا به جای نوآوری و تحول، اسیر امتیازدهی گردند، این جوانان عزیز را باید از هر جریان و نگرش سیاسی، با هر ظاهر و گفتمانی در ساختار مدیریت و تصمیم سازی و تصمیم گیری کشور وارد کرد و نسل اول انقلاب‌، بستری باشد برای حضور و رشد این جوانان 6. نوآوری از یک انتخاب خوب برای ارتقاء تصمیم‌گیری و سیاست‌گذاری به یک الزام و ضرورت در تمام سطوح مدیریتی تبدیل شده است. کشور و همه ارکان سیاست‌گذاری، تصمیم‌گیری و اجرا نیازمند استقرار نظام نوآوری برای توسعه نوآوری‌های سریع هستند. پذیرش این اصل نه تنها می‌تواند درد و رنج ناشی از عالم‌گیری ویروس کرونا را تقلیل دهد بلکه می‌تواند سرآغاز تغییر، نوآوری و تحول در بسیاری از امور مدیریتی گردد. نظامات مدیریتی در دنیای جدید بدون نوآوری مستمر و سریع، در هر سطح و حوزه‌ای از بخش‌های دولتی تا بخش‌های خصوصی، از حوزه‌های اجرایی گرفته تا حوزه‌های تقنینی و نظارتی محکوم به ناکارآمدی، تحمیل هزینه، عقب‌ماندن از گردونه رقابت و نهایتا شکست خواهند بود. 7. بازطراحی ساختار اقتصادی به منظور تامین حداقل نیازهای معیشتی، تامین اجتماعی، شغل و رفاه و مسکن مردم یک ضرورت در تغییر پارادایم مدیریتی کشور است. تغییر سیاست‌های دولت برای تاب‌آوری اقشار ضعیف و کسب‌وکارهای خرد در کوتاه‌مدت از محل کاهش هزینه‌های دولت، اصلاح قانون بیمه بیکاری و فروش دارایی‌ها از جمله راهکارهای مناسب است. در میان‌مدت ضرورت اصلاح ساختار اقتصادی کشور، افزایش بودجه‌های عمرانی مولد به منظور ارتقاء تقاضا در رویکردی مبتنی بر توسعه پایدار و نه مبتنی بر چانه‌زنی و سهم‌دهی و بعضا باج دهی به حوزه‌های انتخابیه مجلس از راهکارهای مورد توجه در شرایط پساکرونای ایران است. 8. بازنگری در ساختارهای سیاست‌گذاری، تسهیل فضای کسب‌وکار، اصلاح تصمیم‌های موردی سال‌های گذشته که به رویه تبدیل شده است، دوری از تورم برنامه‌ها و آیین‌نامه‌ها و قوانین، حذف شوراها و نهادهای موازی تصمیم‌گیری و بازگشت ارکان حکمرانی به جایگاه واقعی خود ضرورتی‌ است برای حکمرانی خوب و ایجاد زیرساخت تحول اقتصادی کشور. 9. کوچک‌سازی دولت، واگذاری مدیریت به مردم، توسعه شفافیت و آگاهی بخشی در سیاست‌های جدید دولت، از جمله توسعه بازار سرمایه یک ضرورت جدی است. ورود میلیون‌ها سرمایه‌گذار خرد باید همراه با آگاهی از ماهیت ریسک‌پذیر بودن این بازار باشد تا ضمن توسعه مشارکت مردم در بازار سرمایه، طراحی ابزارهای مناسب برای تامین سرمایه بنگاه‌های اقتصادی و جلوگیری از تسلیم دولت در مقابل رویکردهای سوداگرانه (همچون پرداخت بدهی و زیان موسسات مالی و اعتباری) مورد توجه قرار گیرد. در غیر این‌صورت رونق بورس بدون آگاهی لازم و پذیرش مسئولیت ریسک توسط سرمایه‌گذاران و بدون طراحی ابزارهای مالی که به تامین نقدینگی بنگاه‌های اقتصادی تولید کمک کند، به زیان قشر فقیر جامعه و ایجاد نابرابری بیشتر منجر خواهد شد. 10. همه این‌ها جز با انتخاب وزیران و مدیران ارشد  شایسته، سالم، مشورت‌پذیر، با جسارت و تحول‌گرا ممکن نیست. عزم جدی در حکمرانی لازم است تا رویه مخرب انتخاب مدیران مبتنی بر لابی و سهم‌دهی به جریان‌های سیاسی، تغییر یابد. این مهمترین و ضروری‌ترین تغییر در رویکردهای مدیریتی کشور و زیربنای تحول در حوزه‌های مختلف است. من در نطقهای قبلی در مجلس هم بارها با تاکید بر فصل سوم قانون اساسی متذکر شدم که حکومت موظف است تمام امکانات خود را برای تامین مهمترین حقوق مردم به کار گیرد: 1) رفع تبعیض های ناروا و ایجاد امکانات عادلانه برای همه، 2) ایجاد اقتصادی عادلانه جهت ایجاد رفاه و رفع فقر و برطرف ساختن هر نوع محرومیت در زمینه های تغذیه، مسکن، کار و بهداشت، 3) تأمین حقوق همه جانبه افراد از زن و مرد و ایجاد امنیت قضایی عادلانه برای همه و تساوی عموم در برابر قانون. بر مبنای این حق اساسی، مطالبه زیر را مطرح کردم: 1) تقویت و توسعه گفتگوی ملی، 2) بازگشت ایرانیان به آغوش کشور، 3) چرخش چرخ زندگی مردم و کسب وکارها، 4) اعتماد به مردم و ارتقاء نشاط اجتماعی، 5) توجه جدی به حل بحران محیط زیست و آب، 6) جوان سازی نظام مدیریت کشور و7) نوسازی نظام تدبیر و کشورداری. امروز هم همچنان معتقدم پیگیری این مطالبات فوق جزو اولویت ها و زیرساختی ترین امور کشور است که مجلس آینده باید در کنار راهکارهای دهگانه فوق، وجه همت و اولویت خود قرار دهد. ** تاثیر ناکارآمدی نظام اداری کشور بر اقتصاد و زندگی مردم  فراتر از تحریم ها است همچنین متذکر شده بودم که متاسفانه سیاست های نادرست و ناهماهنگ و چالشهای ناکارآمدی در نظام اداری کشور، تاثیری فراتر از تحریم ها بر اقتصاد و زندگی مردم داشته است و اساسا، اثرات سوء تحریم ها به واسطه چالشهای سیاستگذاری در کشور، فراگیر شده است. "رشد اقتصادی پایین" و "رشد نابرابری در جامعه"، مهمترین نگرانی های راهبردی کشورمان، تنها حاصل تحریم های تحمیل شده نبوده، بلکه حاصل "سیاست گذاریهای غلط" و عدم استفاده از ظرفیت نخبگان و کارشناسان، در به کارگیری منابع ارزشمند کشور است. اگر اصلاح ساختار اقتصادی و مدیریتی کشور، کانون توجه مدیران و سیاست گذاران قرار نگیرد، حتی با رفع تحریم ها، توفیقی در حل بحران اقتصادی و رفع تنگناهای معیشتی مردم حاصل نخواهد شد. باید ضعف مدیریتی و سیاست گذاری به خصوص در حوزه های اقتصادی را بپذیریم و در جهت اصلاح ساختارها و کنار گذاشتن مدیران بی انگیزه، محتاط، منفعت طلب و ناکارآمد، و البته حمایت و پشتیبانی از مدیران سالم، توانمند و با انگیزه، رویکردی جدی را آغاز کنیم.    ناکارآمدی‌ها و فرصت‌سوزی‌های دولت و فراکسیون امید را تصدیق می‌کنم سال 99 با تلخی‌های سال 98 آغاز شد و با مصیبت کرونا همراه گشت. اما با همه سختی‌ها و چالش‌هایی که پیش‌روی کشور ماست، از تحریم‌ها، از کاهش شدید فروش نفت و دوران مدیریت بدون نفت، از رکود بسیاری از کسب‌وکارها و از ناکارآمدی‌ها و فسادهایی که در حوزه‌های مختلف اجرایی، تقنینی و نظارتی رو برو هستیم، جرقه‌هایی از امید و تحول از دل این سختی‌ها و مرارت‌ها، نمایان است. تاریخ نشان می‌دهد که رشد بسیاری از کشورها از دل بحران‌ها و چالش‌های بزرگ آغاز شده است. آنچه که ما نیاز داریم، تلاش برای گسترش امید و الزام به اثربخشی سیاست‌ها، کارایی روش‌ها و تحول در نظام تصمیم‌گیری و برنامه‌ریزی کشور است. *بسیاری از نقدها به خودم و فراکسیون امید را وارد می دانم اگر از گذشته می‌پرسید، از عملکرد دولت تدبیر و امید و یا از عملکرد مجلس دهم شورای اسلامی و یا از کارکرد فراکسیون امید و شورای‌عالی سیاست‌گذاری اصلاح‌طلبان ایران اسلامی. پاسخ من تصدیق بسیاری از نقدهای شما به ناکارآمدی‌ها و یا فرصت‌سوزی‌هاست. پاسخ من همراهی با دیدگاه شما در خصوص وجود تضادها و تقابل‌هایی است که مانع از عملکرد درست نهادهای اجرایی و تقنینی می‌گردد. من با شما هم نظرم که می‌توانستیم در حوزه‌های مختلف بهتر عمل کنیم و به انتظارات شما بیشتر نزدیک شویم. من قطعا بسیاری از نقدهای شما به خودم را به عنوان رییس فراکسیون امید مجلس و یا رییس شورای عالی سیاست‌گذاری اصلاح‌طلبان، وارد می‌دانم اما در بسیاری از موارد هم توضیحات و پاسخ‌هایی وجود دارد که قطعا در آینده در نشست‌های خبری با اصحاب رسانه و یا از طریق انتشار گزارش‌هایی این‌چنین با شما به اشتراک خواهم گذاشت. ضمن پذیرش نقدها، به شما خواهم گفت که چگونه تلاش شده است بسیاری از اقدامات و مصوبات خوب همکارانم در فراکسیون امید نادیده گرفته شود و سایه نا امیدی توسط برخی رسانه‌ها و جریان‌ها و افراد خاص بر سر کشور مستولی شود. با شما خواهم گفت چگونه از دل تکثر آراء، دیدگاه‌ها و اختلاف نظرات جدی در درون جبهه اصلاحات، تلاش شد تا رویکرد و  راهبرد واحدی در درون جبهه اصلاحات دنبال گردد. با شما از بی‌مهری‌ها و رد صلاحیت‌های گسترده افراد خدوم و کارآمد خواهم گفت تا چگونه رقیبان جبهه اصلاحات از فضای سرد سیاسی و دلخوری بدنه اجتماعی اصلاح‌طلبان، نهایت بهره‌برداری را با رد صلاحیت گسترده تکمیل نمایند که این نه به نفع کشور است، نه به نفع جریان‌های سیاسی و حتی اصول‌گرایان. مردم شریف ایران، رویه و اعتقاد من این است که بدون آنکه فریاد بزنم، یا در دام هیاهوی تبلیغاتی گرفتار شوم و یا در جنگ لفظی و کلامی با دیگران، منابع ارزشمند کشور را معطل تصمیم‌گیری نمایم، به شما گزارش دهم. هم از گذشته و هم از برنامه‌های پیش‌رو تا از دل همه تهدیدها، محدودیت‌ها، چالش‌ها، بی‌انصافی‌ها، تخریب‌ها و ... راهکارهایی برای برون‌رفت از چالش‌های پیش‌روی کشورمان شناسایی و اجرایی گردد. با پذیرش برخی نقدها به مدل سیاست‌ورزی شخصی اینجانب و یا برخی اقدامات و تصمیم‌های گذشته، از زحمات ارزشمند بسیاری از همکارانم در فراکسیون امید و یا چهره‌هایی ناشناخته در مجلس سپاس‌گزارم که لوایح و مصوبات ارزشمندی برای احقاق حقوق و یا اصلاح ساختارهای کشور پیگیری و مصوب کردند. اقداماتی همچون لوایح چهارگانه FATF، لایحه حمایت از حقوق کودکان و نوجوانان، لایحه حمایت از حقوق معلولان، طرح تشکیل اجتماعات و برگزاری راهپیمایی‌ها، طرح استقلال شورای شهر و مدیریت شهری، طرح خط‌مشی و اداره صدا و سیما، طرح اصلاح قانون جرم سیاسی، طرح الزام بانک‌ها و موسسات اعتباری غیربانکی به حذف سود، طرح آموزش اجباری قبل از ازدواج، طرح تشدید مجازات اسیدپاشی، طرح جامع جمعیت و تعالی خانواده، طرح تامین کالاهای اساسی، طرح دائمی‌شدن قانون استخدام ناجا، طرح حمایت از شاغلین فقیر و بیکاران، طرح حمایت و تشویق مطلعین مفاسد اداری و اقتصادی، طرح حفظ کرامت آسیب‌دیدگان اجتماعی، طرح اصلاح قانون ممنوعیت به‌کارگیری بازنشستگان، طرح ممنوعیت حیوان آزاری، طرح تشکیل وزارت تجارت و خدمات بازرگانی، طرح مشارکت مستقیم شهروندان در امور قوه مقننه، طرح حمایت از آسیب‌دیدگان از سیل و سوانح طبیعی، طرح نظام جامع رسانه‌ای کشور، طرح تشکیل بورس حمل بار و مسافر و ... نمونه‌هایی از اقداماتی است در ظاهر ساده، بدون هیاهو و جنجال که حقوق معطل شده بسیاری از اقشار جامعه را احیاء و یا در خصوص اصلاح برخی رویه‌ها اقدام شد. به این موارد می‌توان برخی از موارد عملکردی در حوزه‌های نظارتی را اضافه کرد از جمله: تشکیل کمیته تخصصی طرح گفتگوی ملی، رسیدگی به وضعیت گرد و غبار خوزستان، تحقیق و تفحص از صنعت خودرو، بررسی پرونده برخی افراد ویژه‌خوار و بازدید نمایندگان از زندان اوین، سوال از قوه قضاییه در امور مختلف، تذکر به رییس‌جمهور در خصوص فیلترینگ، ضرورت اجماع ارکان مختلف حاکمیت در دوران پس از خروج آمریکا از برجام، پیگیری خواسته‌های معلمان در خصوص بهبود وضعیت معیشتی و افزایش کیفیت آموزشی، حضور بانوان و نمایندگان اهل سنت در هیئت‌رییسه مجلس، مشکلات ناشی از خشکسالی در سیستان و بلوچستان، تذکر به رئیس‌جمهور مبنی بر منع شکنجه، ، تغییر در نظارت استصوابی، رفع حصر و ممنوع‌التصویری برخی از بزرگان نظام و ... مراد از بیان عناوین برخی لوایح، مصوبات، پیگیری‌ها و نظارت‌ها در این مقال این است که به‌رغم همه محدودیت‌هایی که وجود داشت چه از سوی دخالت برخی نهاد‌ها و چه از سوی برخی همکاران در مجلس و حتی عدم همراهی افرادی که به نام جریان امید و اصلاح‌طلبی وارد مجلس شدند و راه‌شان را جدا کردند، کارکرد مجلس و به خصوص فراکسیون امید ناظر بر اولویت‌ها و چالش‌های کشور و تلاش برای رفع موانع و مشکلات بوده است. قطعا کارکردی بهتر و گسترده‌تر مورد انتظار بود که من هم به آن معتقد و معترف هستم. انشاءالله به زودی در نشست‌های خبری یا هم‌اندیشی در خصوص برخی از موارد به تفصیل بیشتر صحبت خواهیم کرد. با آرزوی توفیق الهی محمدرضا عارف انتهای پیام/
 پیام تبریک رئیس سازمان عقیدتی سیاسی ارتش به قالیباف , رئیس سازمان عقیدتی سیاسی ارتش انتخاب قالیباف به عنوان رئیس مجلس یازدهم را تبریک گفت. , به گزارش روابط عمومی ارتش، به دنبال انتخاب محمد باقر قالیباف به عنوان رئیس مجلس شورای اسلامی، حجت الاسلام والمسلمین عباس محمدحسنی نماینده ولی فقیه و رئیس سازمان عقیدتی سیاسی ارتش جمهوری اسلامی ایران طی پیامی این انتخاب را به وی تبریک گفت. متن پیام به این شرح است: بسم الله الرحمن الرحیم برادر ارجمند جناب آقای دکتر محمدباقر قالیباف ریاست محترم مجلس شورای اسلامی سلام علیکم بدون شک مجلس شورای اسلامی از مهم ترین ارکان قوت و اقتدار جمهوری اسلامی ایران است که وظیفه خطیر و سنگین قانون گذاری و صیانت از قوانین کشور را بر عهده دارد و همانگونه که امام خمینی(ره) فرمودند «مجلس در رأس امور است». امروز داشتن مجلسی قوی و در تراز نظام مقدس جمهوری اسلامی ایران مورد خواست و نظر ملت شریف و مقاوم ایران اسلامی و رهبر معظم انقلاب اسلامی حضرت آیت الله العظمی امام خامنه‌ای (مدظله العالی) بوده و صیانت از آرمان‌های انقلاب و امام راحل، حرکت در مسیر شهدا و  تبعیت از ولایت فقیه؛ از آرمان هایی هستند که ان‌شاءالله با قوانین مترقی که توسط مجلس شورای اسلامی وضع می شود به سر منزل مقصود خواهند رسید. از سوی خود و آحاد کارکنان سازمان عقیدتی سیاسی ارتش جمهوری اسلامی ایران انتخاب شایسته آن برادر ارجمند، انقلابی، خوش سابقه، و از یادگاران  دوران دفاع مقدس را به ریاست مجلس شورای اسلامی تبریک گفته و موفقیت روز افزونتان را در پرتو عنایات حضرت حق، توجهات حضرت ولی عصر(عج) و رهبری‌های آسمانی نایب بر حق ایشان حضرت امام خامنه‌ای (مدظله العالی) از خدای حکیم خواستارم. انتهای پیام/
 نشست مشترک کمیسیون آیین‌نامه با هیئت رئیسه درباره نحوه عضویت نمایندگان در کمیسیون‌ها , سخنگوی کمیسیون تدوین آیین‌نامه داخلی مجلس از نشست مشترک این کمیسیون با هیئت رئیسه درباره نحوه عضویت نمایندگان در کمیسیون‌های تخصصی خبر داد. , سمیه محمودی سخنگوی کمیسیون تدوین آیین‌نامه داخلی مجلس شورای اسلامی در گفتوگو با خبرنگار پارلمانی خبرگزاری تسنیم، اظهارداشت: در مجالس گذشته نمایندگان براساس روابطی که داشتند وارد کمیسیون‌های تخصصی می‌شدند و نمایندگانی که تخصص لازم و مدرک تحصیلی مرتبط داشتند، از ورود به کمیسیون محروم می‌شدند. وی افزود: حضور افراد غیرمتخصص در کمیسیون‌ها باعث ناکارآمدی کمیسیون‌ها می‌شود. سخنگوی کمیسیون تدوین آیین‌نامه داخلی مجلس یادآور شد: در مجلس دهم امتیازاتی برای ورود نمایندگان به کمیسیون‌ها در نظر گرفته شد، اما منتخبان جدید نسبت به نحوه امتیازبندی‌ها معترض هستند، بنابراین امروز جلسه کمیسیون تدوین آیین‌نامه داخلی برای بررسی اعتراضات منتخبان به ماده 36 یعنی نحوه امتیازبندی منتخبان برای ورود به کمیسیون‌های تخصصی تشکیل شد. سخنگوی کمیسیون تدوین آیین‌نامه داخلی مجلس تأکیدکرد: با توجه به اینکه وضعیت اعتبارنامه منتخبان هنوز مشخص نیست و تا زمانی که اعتبارنامه منتخبان تأیید نشود، طبق قانون، نمی‌توانند به موضوع قانونگذاری ورود کنند؛ لذا در  اولین اقدام، تأیید اعتبارنامه می‌بایست تأیید شود تا امکان تغییر در آیین‌نامه داخلی پارلمان ایجاد شود. محمودی تصریح کرد: در جلسه امروز اکثریت اعضای کمیسیون عنوان کردند پس از تأیید اعتبارنامه‌ها، کمیسیون می‌تواند به قانونگذاری ورود کند، بنابراین با توجه به اینکه هیئت‌رئیسه درخواست تشکیل برگزاری جلسه امروز این کمیسیون را داشت، قرار شد عصر امروز نشست مشترک هیئت‌رئیسه و اعضای کمیسیون آییننامه برگزار شود. منتخب مردم شهرضا در مجلس اظهار داشت: در جلسه کمیسیون با حضور اعضای هیئترئیسه در این باره بحث و تبادل نظر می‌شود تا مشکل قانونی در این زمینه ایجاد نشود. انتهای پیام/
 پیشنهاد جمعی از منتخبان مجلس برای تغییر روش عضویت در کمیسیون‌‌های تخصصی , جمعی از منتخبان مردم در یازدهمین دوره مجلس شورای اسلامی در نامه‌ای به هیئت‌رئیسه پارلمان خوستار تغییر در روش‌ عضویت نمایندگان در کمیسیون‌های تخصصی شدند. , به گزارش خبرنگار پارلمانی خبرگزاری تسنیم، جمعی از منتخبان یازدهمین دوره مجلس شورای اسلامی در نامه‌ای به هیئت‌رئیسه مجلس شورای اسلامی ضمن ابراز انتقاد از نحوه عضویت نمایندگان در کمیسیون‌های تخصصی، خواستار تجدیدنظر و تغییر در روش‌‌ فعلی شده‌اند. براساس این گزارش طبق مصوبه نمایندگان دوره دهم مجلس که به تأیید شورای نگهبان نیز رسیده، اولویت‌هایی برای عضویت نمایندگان اعم از مدرک تحصیلی مرتبط با شرح وظایف کمیسیون، سابقه اجرایی مرتبط و نیز سابقه عضویت در کمیسیون مربوطه در ادوار گذشته مجلس تعیین شده، اما اغلب منتخبان دوره یازدهم نسبت به این موضوع ایرادات و اشکالاتی را وارد کرده و معتقدند که این اولویت‌ها باید اصلاح شود. حالا، جمعی از منتخبان دوره یازدهم نیز در نامه‌ای به هیئت‌رئیسه مجلس شورای اسلامی خواستار ایجاد تمهیداتی برای تغییر در اولویت‌‌های عضویت نمایندگان در کمیسیون‌های تخصصی شده‌اند. انتهای پیام/  
 تصویب آیین نامه های اجرایی منابع و مصارف هدفمندی یارانه ها و پرداخت تسهیلات مسکن به بازنشستگان , آیین نامه اجرایی منابع و مصارف هدفمندی یارانه ها و آیین‌نامه اجرایی پرداخت تسهیلات مسکن به بازنشستگان در جلسه هیئت دولت به تصویب رسید. , به گزارش حوزه دولت خبرگزاری تسنیم، هیئت وزیران در جلسه عصر یکشنبه به ریاست حجت‌الاسلام حسن روحانی رئیس‌جمهور، گزارش عملیات گسترده اطفاء حریق در منطقه خاییز واقع در استان کهگیلویه و بویراحمد را مورد بررسی قرار داد. فرهاد دژپسند وزیر امور اقتصادی و دارایی نیز در این جلسه از افتتاح پنجره واحد سرمایه گذاری که موجب کاهش مدت ثبت شرکت از 72 روز به 72 ساعت شده است، گزارش داد. در ادامه، رئیس‌جمهور ضمن تشکر از این اقدام ارزشمند، به همه دستگاه ها دستور داد تا در جهت بهبود شاخص های کسب و کار، تکمیل پروژه دولت الکترونیک و کاهش مجوزها تلاش کنند. هم چنین، دولت در ادامه به بررسی و تصویب پیشنهادهای دستگاه های اجرایی و آیین نامه های اجرایی قانون بودجه سال 1399 کشور پرداخت. مجوز امضاء اسناد موافقتنامه مرتبط با وام بانک جهانی برای مقابله با شیوع ویروس کووید 19 به وزارتخانه های امور اقتصادی و دارایی و بهداشت، درمان و آموزش پزشکی به نمایندگی از سوی دولت اجازه داده شد تا نسبت به امضاء اسناد مربوط به موافقت‌نامه وام 50 میلیون دلاری معادل 46 میلیون یورو) بانک جهانی برای مقابله با شیوع ویروس کووید 19 و تامین مالی اقلام و تجهیزات پزشکی و بهداشتی مورد نیاز کشور از محل اعتبار مزبور اقدام نمایند. بر همین اساس، سازمان سرمایه گذاری و کمک‌های اقتصادی و فنی ایران به نمایندگی از سوی وزارت امور اقتصادی و دارایی به عنوان مرجع ملی بانک جهانی در جمهوری اسلامی ایران موظف است مبلغ و سررسید دقیق اقساط اعتبار را در مواعد مقرر به وزارت بهداشت، درمان و آموزش پزشکی و سازمان برنامه و بودجه کشور منعکس نماید. هم‌چنین، سازمان برنامه و بودجه کشور موظف است، نسبت به پیش‌بینی منابع و تخصیص بودجه لازم در سررسید و مواعد مقرر برای تسویه به موقع اقساط وام در بودجه سنواتی وزارت بهداشت، درمان و آموزش پزشکی اقدام نماید. سازمان سرمایه گذاری و کمک‌های اقتصادی و فنی ایران و بانک مرکزی جمهوری اسلامی ایران موظف به انجام هماهنگی‌های لازم برای تسویه اقساط در مواعد مقرر می‌باشند. افزون براین، وزارت بهداشت موظف است، ضمن تعامل با سازمان بهداشت جهانی و وزارت امور اقتصادی و دارایی، نماینده‌ای را برای رسیدگی به امور استفاده از این اعتبار منصوب و متعاقباً نسبت به استفاده از اعتبار مصوب اقدام نماید. همچنین وزارت بهداشت، درمان و آموزش پزشکی موظف به ارائه گزارشات پیشرفت سه ماهه استفاده از اعتباریاد شده، اعم از گزارشات مالی و صورتحساب‌های مربوطه، تدارکات و توزیع کالاهای تامین مالی شده و سایر گزارشات درخواستی به وزارت امور اقتصادی و دارایی و سازمان برنامه و بودجه کشور می‌باشد. تصویب تعدادی از آیین نامه های اجرایی قانون بودجه سال 1399 کشور در ادامه این جلسه، آیین نامه اجرایی نحوه اختصاص اعتبار برای حمایت از سرمایه گذاری جهت توسعه کاربرد فناوری اطلاعات و ارتباطات و آیین نامه اجرایی بند (ب) تبصره (18) قانون بودجه، موضوع نحوه اختصاص اعتبار برای حمایت از سرمایه گذاری جهت توسعه کاربرد فناوری اطلاعات و ارتباطات از تصویب گذشت. گفتنی است، اعتبارات موضوع این آیین نامه به منظور حمایت از سرمایه‌گذاری در توسعه و ارتقای کاربرد فناوری اطلاعات و ارتباطات کشور، توسعه و ارتقای سطح فناوری و کیفیت تولیدات سخت‌افزاری و نرم‌افزاری، صدور کالاها و خدمات فنی و مهندسی، کمک به حضور شرکت‌های فعال در حوزه های فوق در نمایشگاه‌های داخلی و خارجی، ایجاد کارور (اپراتور)های ارایه کننده خدمات الکترونیکی در کلیه زیربخش‌ها، حمایت از طرح (پروژه)های تحقیقاتی منتهی به تولید نمونه صنعتی یا تولیدات آزمایشگاهی، آموزشی، توسعه‌ای اشتغال آفرین و کمک به سرمایه‌گذاری خطرپذیر در قلمرو ارتباطات و فناوری اطلاعات به صورت تسهیلات و یارانه سود اختصاص می‌یابد. تصویب آیین نامه اجرایی در خصوص اجرای طرح های جدید، نیمه تمام و آماده بهره برداری و در حال بهره برداری در این جلسه همچنین آیین نامه اجرایی تبصره (19) قانون بودجه، موضوع اجرای طرح های جدید، نیمه تمام و آماده بهره برداری و در حال بهره برداری به تصویب رسید. برهمین اساس، دستگاه های اجرایی مکلفند، از محل منابع بودجه کل کشور و دارایی های خود تمهیدات لازم را برای اجرای طرح های جدید، نیمه تمام و آماده بهره برداری و در حال بهره برداری اعم از طرحهای تملک دارایی های سرمایه‌ ای با منابع عمومی و اختصاصی و طرحهای شرکتهای دولتی با منابع داخلی از طریق انعقاد قرارداد در قالب ماده فوق با بخشهای خصوصی، تعاونی و شهرداری ها و دهیاری ها با اولویت بخشهای خصوصی و تعاونی فراهم کنند. هم چنین، دستگاه‎ های اجرایی می‌تواند حداکثر تا 30 درصد برآورد سرمایه مورد نیاز پروژه شامل تامین بخشی از هزینه‌های سرمایه‌ای پروژه، استملاک زمین، وجوه اداره شده و یارانه سود تسهیلات، بعنوان کمک برای توجیه مالی پروژه منظور نماید. تصویب آیین نامه اجرایی شناسایی، مولدسازی یا فروش اموال غیرمنقول مازاد دستگاه های اجرایی بر اساس قانون بودجه سال 1399 کل کشور، وزارت امور اقتصادی و دارایی اجازه دارد با هماهنگی سازمان ثبت اسناد و املاک کشور، نسبت به مکان محور نمودن اطلاعات اموال غیرمنقول دولتی اقدام کند و نسبت به مولدسازی دارایی‌های دولت تا سقف 80 هزار میلیارد ریال با استفاده از ابزار صکوک اجاره، اموال غیرمنقول مازاد بر نیاز دستگاه های اجرائی زیرمجموعه قوه مجریه به‌ صورت کلی یا جزئی اقدام نماید. هم‌چنین، این وزارتخانه مجاز است تا سقف 400 هزار میلیارد ریال از اموال و دارایی‌ های منقول و غیرمنقول مازاد قوه مجریه را بدون رعایت تشریفات مربوط به تصویب هیئت وزیران از طریق مزایده عمومی در سامانه تدارکات الکترونیک دولت به فروش رساند. گفتنی است، آیین نامه اجرایی مربوط به تصویب اعضای دولت رسید. تصویب آیین نامه اجرایی مجوز تهاتر مطالبات ایدرو و ایمیدرو و وزارت نفت از طریق شرکت دولتی تابعه با بدهی آن ها به دولت دولت آیین نامه اجرایی بند (هـ) تبصره (7) قانون بودجه، موضوع مجوز تهاتر مطالبات سازمان ‌های گسترش و نوسازی صنایع ایران (ایدرو) و توسعه و نوسازی معادن و صنایع معدنی ایران (ایمیدرو) و وزارت نفت از طریق شرکت دولتی تابعه با بدهی آنها به دولت را تصویب کرد. بر همین اساس، به دولت اجازه داده می ‌شود مطالبات قبل از سال 1397 سازمان ‌های گسترش و نوسازی صنایع ایران (ایدرو) و توسعه و نوسازی معادن و صنایع معدنی ایران (ایمیدرو) بابت مشارکت در تأمین سرمایه بانک تخصصی صنعت و معدن و همچنین مطالبات سازمان‌ های مذکور و وزارت نفت از طریق شرکت دولتی تابعه بابت سهم متعلق به آنها از واگذاری سهام مطابق قوانین مربوط مشروط به انجام تکالیف موضوع قانون اجرای سیاست ‌های کلی اصل چهل و چهارم (44) قانون اساسی را با بدهی آنها به دولت بابت مالیات و سود سهام تا سقف هفت هزار و 800 میلیارد ریال به‌ صورت جمعی - خرجی از طریق گردش خزانه تهاتر کند. تصویب آیین نامه اجرایی منابع و مصارف هدفمندی یارانه ها هیات وزیران در ادامه، با هدف تحقق عدالت، کاهش فقر مطلق و توسعه بهداشت و سلامت مردم و معطوف‌نمودن پرداخت یارانه به خانوارهای نیازمند، آیین نامه اجرایی بند (الف) تبصره (14) قانون بودجه، موضوع منابع و مصارف هدفمندی یارانه ها را به تصویب رساند. مطابق این آیین نامه، وزارت‌خانه های نفت و نیرو مکلفند از طریق شرکت های تابعه ذی‏ربط تمامی دریافتی های (منابع) مربوطه را از طریق حساب های مفتوحه خزانه داری کل کشور نزد بانک مرکزی به حساب سازمان هدفمندسازی یارانه ‏ها واریز نمایند. سازمان هدفمندسازی یارانه ها نیز مکلف است به ازای هر ردیف از دریافتی های فوق، نسبت به افتتاح حساب نزد بانک مرکزی با هماهنگی خزانه داری اقدام نماید. خزانه داری کل کشور نیز موظف است سهم عوارض شهرداری‏ ها و دهیاری‏ ها را به حساب سازمان امور مالیاتی نزد خزانه داری واریز نموده تا سازمان امور مالیاتی عوارض مذکور را به حساب وزارت کشور برای پرداخت به شهرداری ها و دهیاری ها واریز نماید. هم‌چنین، وزارت تعاون، کار و رفاه اجتماعی موظف است با استفاده از کلیه بانک‌های اطلاعاتی نسبت به شناسایی سه دهک بالای درآمدی از فهرست یارانه‌بگیران، با ارائه دلیل و مدرک به افراد، اقدام کند. سازمان هدفمندسازی یارانه‏ها نیز پس از اعلام وزارت تعاون می بایست نسبت به حذف یارانه خانوارهای اعلامی (در اولین نوبت) اقدام نماید. لازم به ذکر است، خانوارهای حذف شده می‌توانند نسبت به اعتراض در خصوص قطع یارانه خود و افراد تحت تکفل با اعلام رضایت از دسترسی وزارت یادشده به کلیه اطلاعات بانکی و ارائه اطلاعات و مستندات لازم اقدام نمایند. وزارت مذکور نیز مکلف است پس از بررسی مستندات ارائه‌شده، اسامی سرپرستان خانوارهای واجد شرایط دریافت یارانه نقدی را مجددا به سازمان هدفمندسازی یارانه ها اعلام نماید تا در اولین نوبت، پرداخت یارانه نقدی آن‌ها برقرار شود. ضمنا موالید جدید صرفاً با تأیید وزارت تعاون و در صورت وجود منابع به تشخیص سازمان هدفمندی یارانه ها مشمول دریافت یارانه خواهند بود. گفتنی است، مصارف هدفمندی یارانه ها بابت یارانه نقدی و غیر نقدی خانوارها، حمایت معیشتی از خانوارهای هدف، خرید تضمینی گندم و یارانه نان، مستمری و یارانه افراد تحت پوشش کمیته امداد امام خمینی (ره)، کاهش فقر مطلق خانوارهای تحت حمایت کمیته مذکور و سازمان بهزیستی،کاهش هزینه های مستقیم سلامت مردم، ایجاد دسترسی عادلانه مردم به خدمات بهداشتی و درمانی، کمک به تامین هزینه های تحمل ناپذیر درمان، پوشش دارو، درمان بیماران خاص و صعب العلاج، حق بیمه سهم دولت اقشار خاص و کمک به رزمندگان معسر، تغذیه و امور رفاهی دانشجویان، تولید و اشتغال، حمل و نقل ریلی، مسکن و نهاده های کشاورزی و صندوق بیمه اجتماعی کشاورزان، روستائیان و عشایر و سایر مصارف هدفمندی، هزینه خواهد شد. تصویب آیین نامه اجرایی بودجه ریزی مبتنی بر عملکرد دستگاه های اجرایی هیات وزیران آیین نامه اجرایی بند (ج) تبصره (20) قانون بودجه، موضوع بودجه ریزی مبتنی بر عملکرد دستگاه های اجرایی را به تصویب رساند. بر این اساس، دستگاه های اجرایی موضوع این آیین نامه موظفند اعتبارات هزینه‌ای ابلاغی سال 1399 خود را در چهارچوب مفاد دستورالعمل اجرایی بودجه‌ریزی مبتنی بر عملکرد هزینه کنند. هم چنین، این دستگاه ها می بایست ضمن تشکیل کارگروهی با مسئولیت بالاترین مقام دستگاه اجرایی در جهت پیاده‌سازی تمام ابعاد بودجه‌ریزی مبتنی بر عملکرد (شامل برنامه‌ریزی، هزینه‌یابی و مدیریت عملکرد)، فرایند مدیریت عملکرد را در راستای بهبود مستمر عملکرد و کاهش هزینه‌ها طراحی و اجرا کنند. افزون بر این، دستگاه‌ های مجری مکلفند بر مبنای تفاهم‌ نامه منعقده با واحد مجری که شامل حجم فعالیت‌ ها، خدمات و قیمت تمام‌ شده آنها و تعیین تعهدات طرفین است، اعتبارات واحد مجری را در سامانه (سیستم) حسابداری خود به ‌صورت جداگانه به گونه‌ ای نگهداری کند که‌ امکان گزارش ‌گیری رویدادهای مالی واحد مجری به ‌صورت مجزا وجود داشته باشد. هم چنین، واحدهای مجری موظفند حقوق و مزایای کارکنان رسمی، پیمانی و قراردادی مندرج در حکم کارگزینی وقراردادهای منعقده را برابر قوانین و مقررات مربوط و سایر پرداخت ‌های غیر‌مستمر مربوط به کارکنان را معطوف به عملکرد و کارآیی آنها محاسبه و پرداخت کنند. ضمنا دستگاه های اجرایی مکلفند تمام اطلاعات مربوط به حقوق، فوق‌ العاده‌ های مستمر و غیر‌مستمر کارکنان رسمی، پیمانی و قراردادی خود را در اختیار سازمان‌ های برنامه و بودجه کشور و اداری و استخدامی کشور و وزارت امور اقتصادی و دارایی قرار دهند. در صورتی که واحد مجری بخشی از کارکنان خود را (حداکثر تا 10 ‌درصد) نسبت به انجام مأموریت‌های محوله مازاد تشخیص دهد، می‌تواند آنها را در اختیار دستگاه اجرائی ذی‌ربط قرار دهد تا پس از تأیید بالاترین مقام دستگاه اجرائی مذکور، نسبت به انجام مراتب لازم اقدام شود. تصویب آیین‌نامه آماده ‌سازی و تکمیل واحدهای مسکن مهر، طرح های بازآفرینی شهری و احیای بافت های فرسوده و طرح اقدام ملی تأمین مسکن هم چنین، هیات وزیران آیین نامه اجرایی بند (ب) تبصره (8) قانون بودجه، موضوع اقدامات مربوط به آماده ‌سازی، محوطه‌ سازی، تأمین خدمات روبنایی و زیربنایی و تکمیل واحدهای مسکن مهر، طرح های بازآفرینی شهری و احیای بافت های فرسوده و طرح اقدام ملی تأمین مسکن را تصویب کرد. بر این اساس، وزارت راه و شهرسازی (شرکت عمران شهرهای جدید و سازمان ملی زمین و مسکن) مجاز است تا سقف 15 هزار میلیارد ریال از محل منابع داخلی و یا تهاتر، اراضی و املاک متعلق به شرکت های فوق را به قیمت کارشناسی یا فروش از طریق مزایده، مشروط به حفظ کاربری و با ساز و کار گردش خزانه برای عملیات آماده ‌سازی، محوطه‌ سازی، تأمین خدمات روبنایی و زیربنایی و تکمیل واحدهای مسکن مهر، طرح های بازآفرینی شهری و احیای بافت های فرسوده و همچنین طرح اقدام ملی تأمین مسکن صرف کند. هم چنین، وزارت راه مکلف است 35 درصد از منابع حاصل از اجرای این موضوع را برای تکمیل پروژه‌های زیربنایی آب، برق و فاضلاب مسکن مهر باقی‌مانده که نیازمند تأمین خدمات هستند و طرح اقدام ملی مسکن به وزارت نیرو اختصاص و متناسب با کارکرد به شرکت‌های ذی‌ربط وزرات نیرو پرداخت نماید. افزون بر این، شرکت عمران شهرهای جدید و سازمان ملی زمین و مسکن مکلفند در صورت درخواسـت مالکان اعیانی واحدهای مسکونی مهر در هر مجتمع و یا بلوک مسکونی به صورت جمعی یا انفرادی، نسبت به واگذاری قطعی عرصه زمین‌های اجاره‌ای 99 ساله متعلق به خود به قیمت کارشناسی روز، به صورت نقد و یا نقد و اقساط اقدام نمایند. هم‌چنین، شرکت و سازمان مورد اشاره مکلفند در صورت ارائه طرح مصوب از طرف دستگاه های خدمات‌رسان دولتی، زمین موردنیاز برای احداث مدرسه، پاسگاه، پایگاه بسیج، مسجد، مراکز بهداشتی و درمانی، ورزشگاه و سایر اماکن اداری و خدماتی موردنیاز را به‌صورت رایگان در اختیار دستگاه های دولتی ذیربط در طرح های مسکن مهر قرار دهد. تصویب آیین نامه اجرایی نحوه هزینه کرد منابع مربوط به امور پژوهشی شرکت ها، بانک ها و مؤسسات انتفاعی وابسته به دولت در ادامه این جلسه، آیین نامه اجرایی بند (ح) تبصره (9) قانون بودجه، موضوع ساز و کارهای هزینه کرد منابع مربوط به امور پژوهشی شرکت ها، بانک ها و مؤسسات انتفاعی وابسته به دولت را تصویب کرد. بر این اساس، شرکت ها، بانک ها و مؤسسات انتفاعی وابسته به دولت (مندرج در این قانون) مکلفند حداقل 40 درصد از هزینه امور پژوهشی خود را در مقاطع سه ماهه به میزان 25 درصد به حسابی نزد خزانه‏‌داری کل‌ کشور واریز کنند. این منابع در راستای حل مسائل و مشکلات شرکت ها، بانک ها و مؤسسات فوق از قبیل توسعه و ارتقای فناوری و نوآوری، افزایش بهره‌ وری، اصلاح ساختار، کاهش هزینه ‌های تولید و توسعه بازار از طریق توافقنامه با دانشگاه ها و مؤسسات آموزش عالی و پژوهشی اعم از دولتی و غیردولتی و جهاد دانشگاهی و در قالب طرح (پروژه) های کاربردی، عناوین پایان ‌نامه ‌های تحصیلات تکمیلی، طرح (پروژه) های پسادکتری و طرح (پروژه) های تحقیقاتی دانش ‌آموختگان تحصیلات تکمیلی غیرشاغل تحت نظارت یکی از مراکز مراکز به مصرف خواهد رسید. گفتنی است، در صورت واریز نشدن وجوه مربوط در موعد مقرر توسط هر یک از شرکت ها، بانک ها و مؤسسه ها، خزانه می تواند مبلغ مربوط را از حساب آن ها نزد خزانه برداشت کرده و آن را به حساب خاص واریز کند. تصویب آیین‌نامه اجرایی پرداخت تسهیلات مسکن به بازنشستگان هیات وزیران آیین‌نامه اجرایی بند (ز) تبصره (16) قانون بودجه، موضوع پرداخت تسهیلات مسکن به بازنشستگان را تصویب کرد. بر این اساس، به منظور تسهیل در تأمین مسکن بازنشستگان صندوق‌های کشوری، لشکری و تأمین اجتماعی از محل منابع حاصل از بازپرداخت اقساط مسکن مهر 40 هزار فقره تسهیلات خرید یا ساخت مسکن با رعایت الگوی مصرف مسکن پرداخت می شود. سقف فردی تسهیلات پرداختی در کلان‌شهر‌ها 500 میلیون ریال و سایر شهر‌ها و روستا‌ها 400 میلیون ریال تعیین می‌شود. نرخ تسهیلات مذکور در شهر تهران 9 درصد، مراکز استان‌ها هفت درصد و سایر مناطق شهری و روستایی چهار درصد تعیین می‌شود. گفتنی است، بازنشستگان کشوری، لشگری و تأمین اجتماعی برای دریافت تسهیلات مذکور باید طی 10 سال گذشته خود و همسرشان فاقد واحد مسکونی بوده و از تسهیلات خرید یا ساخت مسکن استفاده ننموده باشند. سپری شدن حداقل پنج سال از تاریخ بازنشستگی و دریافت مستمری کمتر از سی میلیون ریال در ماه، از دیگر شرایط اخذ این تسهیلات است. لازم به ذکرست، افراد با سابقه بازنشستگی بالاتر در اولویت پرداخت تسهیلات قرار دارند. ضمنا تسهیلات مزبور صرفاً برای واحدهای کمتر از 15 سال ساخت قابل پرداخت بوده و مدت بازپرداخت اقساط آن 10 سال تعیین می‌شود. افزودن "شرکت های دولتی" به تصویب نامه مجوز برقراری فوق العاده ویژه اعضای دولت، به منظور رفع ایراد دیوان محاسبات کشور و ایجاد عدالت با همسان سازی پرداخت به کارکنان ستادی مشاغل تخصصی شرکت های دولتی مشابه کارکنان ستادی دستگاه ها، با اصلاح تصویب نامه مصوب سال 1397 موافقت و مقرر کرد، شرکت های دولتی نیز که حیطه وظایف و مأموریت آنها در گستره ملی است با تأیید سازمان مدیریت و برنامه ریزی کشور طی فرآیند مذکور مشمول این تصویب نامه ‌شوند. انتهای پیام/
 واکنش قالیباف به تعریف و تمجید نامتعارف یک نماینده مجلس از او , رئیس مجلس شورای اسلامی در صفحه شخصی خود در واکنش به تعریف و تمجید نامتعارف یک نماینده مجلس از او نوشت: به‌قول حضرت امام(ره) مسائلی را نفرمایید که انباشته شود در نفوس ما و ما را به عقب برگرداند. , به گزارش خبرنگار پارلمانی خبرگزاری تسنیم،‌ حسین عباس‌زاده نماینده چناران و بینالود در نطق میان‌دستور جلسه علنی امروز (یکشنبه) مجلس شورای اسلامی در سخنانی تملق‌آمیز به تعریف و تمجید نامتعارف از محمدباقر قالیباف پرداخت که بلافاصله با واکنش فعالان فضای مجازی مواجه شد.   رئیس جدید مجلس در واکنش به نطق نماینده چناران در صفحه شخصی خود در توییتر نوشت: به‌قول حضرت امام(ره) مسائلی را نفرمایید که انباشته شود در نفوس ما و ما را به عقب برگرداند.    قالیباف ادامه داده است: هرثانیه از فعالیت‌های مجلس فقط باید در خدمت حل مسائل مردم باشد. از همه همکاران عزیز برادرانه خواهشمندم از تریبون مجلس فقط برای حل مسائل مردم استفاده کنیم. انتهای پیام/+
 وزیر اقتصاد سه‌شنبه به جلسه علنی مجلس می‌آید , عضو هیئت رئیسه مجلس شورای اسلامی از حضور وزیر اقتصاد در جلسه روز سه‌شنبه هفته جاری پارلمان خبر داد. , احمد امیرآبادی فراهانی عضو هیئت رئیسه مجلس شورای اسلامی در مجلس شورای اسلامی در گفت‌وگو با خبرنگار پارلمانی خبرگزاری تسنیم از حضور دژپسند وزیر اقتصاد در جلسه روز سه شنبه(13 خرداد) مجلس خبر داد و گفت: براساس برنامه‌ریزی‌های انجام شده، قرار است عبدالناصر همتی رئیس کل بانک مرکزی نیز برای ارائه گزارشی درباره برنامه‌های بانک مرکزی در حوزه جهش تولید در مجلس حضور یابد.   وی همچنین از برنامه هیئت رئیسه مجلس یازدهم برای حضور اعضای تیم اقتصادی دولت در جلسات علنی پارلمان خبر داد. عضو هیئت رئیسه مجلس در پایان خاطرنشان کرد: قرار است وزرا و تیم اقتصادی دولت با حضور در جلسات علنی مجلس گزارشی از برنامه ها و عملکردهایشان در حوزه جهش تولید به نمایندگان ارائه دهند. انتهای پیام/
 وزیر علوم انتصاب رئیس مجلس شورای اسلامی را تبریک گفت , وزیر علوم، تحقیقات و فناوری با صدور پیامی انتصاب محمدباقر قالیباف، رئیس مجلس شورای اسلامی را تبریک گفت. , به گزارش گروه دانشگاه خبرگزاری تسنیم به نقل از وزارت علوم، منصور غلامی، وزیر علوم، تحقیقات و فناوری در پیامی انتخاب محمد باقر قالیباف به عنوان رئیس مجلس شورای اسلامی را به وی تبریک گفت. متن پیام تبریک منصور غلامی به شرح زیر است: «اینک که با اتکا به آرای ملت فهیم و شریف ایران و با انتخاب نمایندگان مجلس شورای اسلامی در جایگاه ریاست مجلس شورای اسلامی قرار گرفته‌اید و وظایف خطیر قانونگذاری و نظارتی را برعهده دارید ضمن عرض تبریک، دوام توفیقات و تاییدات الهی را برای جنابعالی و تمامی نمایندگان دوره یازدهم مجلس شورای اسلامی از خداوند قادر متعال مسئلت دارم. انتهای پیام/
 آمریکا در نقطه زوال قرار گرفته است , اتحادیه جامعه اسلامی دانشجویان در بیانیه ای با اشاره به حوادث اخیر آمریکا تاکید کرد: آمریکا در منحط ترین نقطه زوال قرار گرفته است. , به گزارش گروه دانشگاه خبرگزاری تسنیم، اتحادیه جامعه اسلامی دانشجویان طی بیانیه‌ای ضمن ابراز تأسف از قتل سیاه پوستان آمریکا، تبعیض نژادی مرگ‌آور در این کشور را محکوم کرده و خواهان اجرای عدالت در خصوص رسیدگی به این جنایات شد.   متن این نامه به شرح زیر است: باسمه تعالی سال هاست که نظام سرمایه داری، با استثمار و بهره کشی از ملت های دیگر، بنای تمدنی خود را برپا نموده است. امّا آنچه که تا به امروز در ادوار گذشته؛ شاهد آن هستیم، موضوع حقوق بشر، به ابزاری برای بهره برداری های سیاسی در سطح بین المللی تبدیل و از معنای واقعی خود فاصله گرفته است. در طول نیم قرن گذشته، هرجا که در میان ملت‌های آزاده، عده‌ای مزدور و متجاوز به حقوق مردم، به سزای اعمال خود می‌رسند و یا سیاست‌های یک کشور در جهت مبارزه با تروریسم قرار می‌گیرد، کانون فعلی نظام‌های آزادیخواهِ غرب، در مجامع جهانی به بهانه واهی حقوق بشر ندای اعتراضی و حمایتی خود را بلند می کند. تا چند سال پیش گمان ناظران جهانی برآن بود که باد نژادپرستانه آمریکا، فروکش می کند لکن، راه یابی «دونالد ترامپ» به کاخ سفید، جامعه آمریکا را باردیگر در معرض درگیری های نژادی جدیدی قرار داده است. در حالی که رئیس جمهوری آمریکا، هر روز به بهانه عدم رعایت حقوق بشر، یکی از کشورهای مستقل جهان را مورد نکوهش قرار می دهد، رفتارهای وحشیانه دولت آمریکا برای خاموش کردن اعتراضاتی که خواهان حقوق برابر برای همه شهروندان هستند، نشان از بی اعتنایی به قوانین بین المللی و تناقض با ادعای صیانت از حقوق بشر دارد. تدابیری که با تهدید دستور تیراندازی یا بازداشت از سوی ترامپ، بر وخامت اوضاع افزوده است. گسترده تر شدن اعتراضات در پی قتل یک جوان سیاه پوست و به آتش کشیده شدن پرچم ایالات متحده؛ توسط معترضان در شرایطی که صدای شکستن استخوان های فلسفه اجتماعی غرب، بیشتر از پیش به وضوح شنیده می شود، برگ دیگری در عرصه نمایش اخلاق عمومی را بر کارنامه شکست خورده این کشور، افزود. رخدادهای اخیر حاکی از آن است که برخلاف فضاسازی های غیر واقع در میان افکار عمومی جهان مبنی بر قدرت و عظمت آمریکا در همه زمینه ها، آمریکا در منحط ترین دوران خود و نقطه زوال قرار گرفته است. از شرمساری آمریکا در موشک باران پایگاه عین الاسد توسط غیورمردان سپاه پاسداران انقلاب اسلامی، تا استیصال و درماندگی آمریکا از حضور مقتدرانه نفتکش ها با پرچم جمهوری اسلامی ایران در دریای کارائیب و همچنین مشکلات داخلی آمریکا در عرصه‌های اقتصادی، فرهنگی، سیاسی و غیره همگی گواه برافول تمدن غربی است. واقعیت هایی از قبیل غارت فروشگاه ها و مواد غذایی و بهداشتی و همچنین مصادره و توقیف اقلام بهداشتی دیگر کشورها که از دل بحران کرونا نمایان گشت، بر توحش غربی ها صحه گذاشت. نکته حائز اهمیت آن است که جدال امروزی تمدن ها به خوبی ماهیت متوحشانه و نژاد پرستانه نظام های غربی و دروغ رسانه های همسو را در مقابل عدالت محوری و مساوات انسانی فارغ از هر رنگ و نژاد در دین مبین اسلام ترسیم کرده است. مُهر تایید این وضعیت فعلی را در بیانات و پیش بینی های حضرت آیت الله خامنه ای رهبری معظم انقلاب مبنی بر افول غرب، می توان دید. اتحادیه جامعه اسلامی دانشجویان به عنوان بزرگترین اتحادیه دانشجویی ایران اسلامی، ضمن ابراز تأسف از قتل سیاه پوستان، تبعیض نژادی مرگ آور در آمریکا را محکوم کرده و خواهان اجرای عدالت در خصوص رسیدگی به این قتل ها از سوی مقامات آمریکایی بوده و می بایست برای شنیده شدن صدای معترضان و آمریکایی های رنج دیده، محدودیت رسانه ها سریعاً متوقف گردد. انتهای پیام/
 هشدار مدیرکل بورس و اعزام دانشجویان به مؤسسات غیرمجاز/ یک موسسه غیرمجاز پلمپ شد , مدیرکل بورس و اعزام دانشجویان سازمان امور دانشجویان ضمن هشدار به موسسات غیرمجاز اعزام دانشجو به خارج از کشور از پلمپ مؤسسه غیرمجاز اعزام دانشجو به خارج از کشور تحت عنوان «خوارزمی» توسط پلیس خبر داد. , به گزارش گروه دانشگاه خبرگزاری تسنیم به نقل از سازمان امور دانشجویان، ابراهیم حاجی زاده، مدیرکل بورس و اعزام دانشجویان گفت: متأسفانه علیرغم تذکرات و اطلاع رسانی‌های این اداره کل عده‌ای تحت عنوان اعزام دانشجو به خارج از کشور، بدون دانش و شرایط لازم برای این موضوع کاملاً تخصصی، با ارائه اطلاعات نادرست و ناصحیح اقدام به فعالیت غیر مجاز نموده‌اند و به جهت ترغیب و ایجاد انگیزه کاذب در متقاضیان، برخلاف واقعیت‌ها در مورد اخذ پذیرش و ادامه تحصیل در خارج از کشور، در فضای مجازی بصورت گسترده تبلیغ می‌نمایند. وی با تاکید بر اینکه در مواردی پس از اخذ مبالغ بسیار زیاد از متقاضیان و عدم پیگیری فرآیند پذیرش و اعزام، موجب فریب، گمراهی و سردرگمی آنان می‌شوند گفت: به این افراد و موسسات غیر مجاز هشدار داده می‌شود این فعالیت‌های غیرقانونی را متوقف نمایند. وزارت علوم، تحقیقات و فناوری طبق وظیفه ذاتی و قانونی خود، به منظور صیانت از حقوق شهروندان با همراهی و مشارکت همکاران محترم در پلیس امنیت و پلیس فتا پیگیر برخورد قانونی با این فعالیت‌ها می‌باشد. مدیرکل بورس و اعزام دانشجویان گفت: در هفته گذشته دفتر یکی از این نوع مؤسسات غیر مجاز به عنوان مصداقی از این نوع فعالیت، تحت عنوان "خوارزمی" که در فضای مجازی به روش‌های ارسال پیامک و ... تبلیغ غیرواقعی فراوانی را برای جذب متقاضیان انجام می‌داد با هماهنگی حراست سازمان امور دانشجویان و پلیس امنیت پلمپ شد. انتهای پیام/
 روحانی: انتخاب خلف صالح و جانشین بحق امام(ره) خواب آشفته و پیش‌بینی‌های دشمنان را فرو ریخت , رئیس‌جمهور گفت: انتخاب خلف صالح و جانشین بحق امام(ره) در کمتر از ۲۴ ساعت پس از ارتحال ایشان از سوی مجلس خبرگان رهبری، خواب آشفته و پیش‌بینی‌های دشمنان را فرو ریخت. , به گزارش حوزه دولت خبرگزاری تسنیم، حجت الاسلام حسن روحانی عصر امروز (یکشنبه 11 خرداد) در جلسه هیئت دولت گفت: تا پایان امسال طرح‌ها و پروژه‌هایی به‌ارزش حدود 170 هزار میلیارد تومان در صنعت و معدن و 65 هزار میلیارد تومان در راه و شهرسازی به بهره‌برداری می‌رسند. وی ادامه داد: این شرایط نشان می‌دهد علی‌رغم سختی‌های فراوان ناشی از تحریم‌ها، مردم ما برای اداره کشور کاملاً باید دلگرم و مطمئن باشند. رئیس جمهور همچنین با گرامیداشت نام و یاد بنیانگذار کبیر انقلاب اسلامی امام خمینی(ره) و 15 خرداد، تأکید کرد: در تمام دوران رهبری حضرت امام(ره)، تدبیر و معماری دقیق ایشان برای پیشبرد نهضت و نظام جمهوری اسلامی ایران قابل مشاهده است و امیدوارم همه ما بتوانیم وفادار به راه امام خمینی(ره) و پیرو خط ایشان تا پایان زندگی‌مان باقی بمانیم. روحانی اظهارداشت: انتخاب خلف صالح و جانشین بحق امام(ره) در کمتر از 24 ساعت پس از ارتحال ایشان از سوی مجلس خبرگان رهبری، خواب آشفته و پیش‌بینی‌های دشمنان را فرو ریخت. رئیس جمهور در بخش دیگری از سخنان خود نیز با اشاره به گذشت 100 روز از مقابله با بیماری کرونا در کشور و مقایسه آمار، ارقام، وضع کشور، وضع اقتصادی و آثار کرونا در اقتصاد با مشکلات برخی کشورهای پیشرفته در جهان تصریح کرد: امروز بعد از گذشت 100 روز از مقابله و ایستادگی در برابر این ویروس خطرناک، شاهد کارنامه خوب یکصد روزه کادر درمانی و ملت ایران در مبارزه با بیماری کرونا هستیم و این در تاریخ می ماند. رئیس جمهور با بیان اینکه اگر هنوز در بعضی از استان‌ها شرایط سختی وجود دارد حتماً با کمک مردم از این شرایط سخت عبور خواهیم کرد، ادامه داد: آمار علمی اعم از تعداد بستری، تعداد افرادی که در این مدت متوفی شدند و آنهایی که بهبود پیدا کردند، نشانگر ارایه کارنامه خوب کادر درمانی و ملت در برابر تاریخ است. متن کامل سخنان رئیس جمهور به این شرح است: بسم الله الرحمن الرحیم قبل از هر چیز باید نام و یاد امام عزیز و بزرگوارمان را گرامی بداریم که این هفته مصادف با سالروز آن عزیز در 31 سال پیش است. در همه دوران رهبری امام برای نهضت اسلامی در طول حدود 16 سال و رهبری نظام و انقلاب در طول 10 سال، تدبیر و معماری دقیق امام(ره) را برای پیشبرد نهضت و هم برای نظام جمهوری اسلامی ایران مشاهده می‌کنیم. البته اقدامات بسیار مهم امام در سال آخر زندگی‌شان وجود دارد که در برخی از موارد هم ایشان این تعبیر را در سال آخر در بیانیه‌ها و جملات‌شان داشتند که امیدوارم خداوند ما را بپذیرد و گویی این تأکید و جمله ایشان، نگاه خود ایشان بر این بود که ماه‌های پایانی زندگی شان است. بحث پایان جنگ و قطعنامه 598 که بسیار حائز اهمیت بود که جنگ 8 ساله و دفاع 8ساله چگونه پایان بپذیرد در همین سال پایانی عمر ایشان انجام شد؛ مسایل مهم سیاست خارجی از اینکه راه حج دو مرتبه باید گشوده شود تا آن پیام معروف ایشان به گورباچف، مربوط به همین سال آخر زندگی امام بود. اما چند مسئله مهم در ماه‌های پایان زندگی امام(ره) بود که فوق‌العاده حائز اهمیت بود؛ مسأله اول، موضوع مسیر رهبری در ماه‌های آینده و بعد از حیات امام(ره) بود؛ آنچه قبلاً در قانون اساسی بود، شرط مرجعیت بود برای کسی که می‌خواهد رهبر نظام اسلامی و انقلاب اسلامی باشد و امام(ره)این مسأله را حل کرد و با نامه صریحی که نوشت، شرط مرجعیت را برداشت و مسأله دیگری که بسیار مهم بود در روزهای پایانی و ماه‌های آخر زندگی امام(ره)، مسأله اصلاح قانون اساسی بود که ایشان در اوایل سال 1368 که سال پایانی عمر امام(ره) بود، مسأله اصلاح قانون اساسی و مواردی که باید اصلاح شود را مشخص کردند و افرادی را که بنا بود این اصلاحات را انجام دهند، معین نمودند و اینکه اصلاح قانون اساسی باید به رأی مردم گذاشته شود. بنابراین می‌بینیم که در سال پایانی زندگی امام(ره) مسایل بسیار مهمی به دست ایشان حل شد که اگر اینگونه اقدامات در ماه‌های پایانی عمر امام نبود، شاید ما با مشکلاتی بعد از وفات امام مواجه می‌شدیم. اما در عین حال یکی از روزهای بسیار پر غم و اندوه برای ملت ما روز 13 خرداد سال 68 بود که در ساعت 10 و 20 دقیقه شب امام(ره) این جهان را وداع گفتند و روز 14 خرداد وفات و رحلت ایشان اعلام شد. وفاداری مردم به امام(ره) از آغاز تا پایان نشان داده شد و یکی از آن موارد وفاداری عزاداری مردم و آن تشییع جنازه کم‌نظیر تاریخی نسبت به امام(ره) بود و امروز بعد از سی و یک سال همچنان می‌بینیم مردم عشق و علاقه به آن امام و پیروی از راه او را مد نظر خودشان قرار دادند. در سراسر زندگی امام(ره) و در سخت‌ترین روزها برای ملت و کشور، توکل امام(ره) به خداوند و اعتماد به نفس و تقویت اعتماد ملی و روحیه اعتماد ملی را در همه جا مشاهده می‌کنیم؛ از قبل و بعد از پیروزی انقلاب و با حوادث متنوع و مختلفی که با آن مواجه بودیم. البته 15 خرداد را هم در این هفته داریم که آن هم باز به مناسبت حمایت مردم از امام(ره) بود؛ یعنی کل حادثه 15 خرداد به عنوان حمایت از راه و خود امام(ره) و بزرگترین‌ وفاداری بود که در دهه‌های اخیر تاریخ کشور رخ داد و مردم فداکاری بزرگی را انجام دادند و همان فداکاری باعث حفظ  و راه انقلاب و حتی حیات امام(ره) عزیز و بزرگوار ما شد که ایشان رهبری را ادامه دادند. یاد آن امام کبیر را گرامی می‌داریم و همچنین یاد می‌کنیم از آن تصمیم بسیار مهم مجلس خبرگان در همان روز 14 خرداد که در سریع‌ترین زمان ممکن با اشارات و رهنمودهای امام توانست تصمیم بگیرد و تقریباً در کمتر از 24 ساعت خلف صالح و جانشین به حقی را برای امام تعیین کند؛ یعنی از وفات امام که ساعت 10 و 20 دقیقه شب چهاردهم رخ داد، تا عصر و غروب روز چهاردهم قبل از اذان مغرب که رهبری مقام معظم رهبری در مجلس خبرگان مشخص شد، حتی این فاصله به 24 ساعت نرسید. خواب آشفته‌ای که دشمنان برای رحلت امام(ره) پیش‌بینی کرده بودند و فکر می‌کردند که در کشور بعد از وفات امام نه امنیتی و نه وحدتی خواهد بود و نه مجلس خبرگان رهبری قادر به این کار خواهد بود؛ اینها پیش‌بینی می‌کردند که قادر نیستند رهبری را تعیین کنند و این هم عنایت خداوند بود که در همان روز 14 خرداد رهبر نظام مشخص شد و الحمدالله زیر سایه همین رهبری فرهیخته می‌بینیم ملت و کشور ما در برابر انواع توطئه‌ها حفاظت و حراست شده است. نکته دوم این است که در مقابله با کرونا از 100 روز عبور کردیم و این بسیار مهم بود در شرایط بسیار سختی که مردم ما می‌بینند در کشورهایی که حتی از لحاظ مالی و اقتصادی و پزشکی و علمی پیشرفته هستند، در طول این مدت با چه مشکلات بزرگی در برابر این ویروس مواجه شدند. آمار و ارقام و وضع کشور، وضع اقتصادی، آثار کرونا در اقتصاد و همه اینها در سراسر کشورهای دنیا و کشورهای پیشرفته قابل مقایسه است و بحمدالله امروز بعد از گذشت 100 روز از مقابله و ایستادگی در برابر این ویروس خطرناک و کار بزرگی که کادر درمانی انجام داد و همه ملت که به صحنه آمدند و پشتیبانی کردند، الحمدالله شرایط قابل قبولی را مشاهده می‌کنیم حتی به نظر من، شرایط ما شکننده هم نیست. تا امروز مردم با وفاداری، اتحاد و پشتیبانی از کادر درمان در صحنه بودند و اگر همه ادامه دهیم، شرایط شکننده‌ای هم نخواهیم داشت؛ اگر در بعضی از استان‌ها هنوز شرایط سختی وجود دارد، حتماً با کمک مردم از این شرایط سخت عبور خواهیم کرد. این را آمار علمی اعم از تعداد بستری، تعداد افرادی که در این مدت متوفی شدند و آنهایی که بهبود پیدا کردند، نشان می‌دهد؛ آمار مبتلایان را مقایسه کنیم می‌بینیم کارنامه خوبی هم کادر درمانی و هم ملت در برابر تاریخ ارایه کردند؛ از این 100 روز عبور کردیم و ان‌شاء الله امیدواریم هفته‌ها و ماه‌های آینده هم با کمک مردم بتوانیم به خوبی عبور کنیم و هر روز به نقطه اطمینان‌بخشی دست پیدا کنیم. در طول این 100 روز، روزهایی بوده که نرخ بازتولید این بیماری بالای 2 بوده و این به معنی اپیدمی خطرناک در جامعه است و امروز بحمدالله ممکن است در یکی دو استان شرایط هنوز در این حد نباشد ولی در کلیت کشور نرخ بازتولید زیر یک است که معروف به «آر-زیرو» است؛ اگر کشوری زیر یک قرار می‌گیرد به معنی یک نوع اطمینان‌بخشی است که در آن کشور بوجود آمده است. امیدواریم این روند تا اطمینان کامل مردم در برابر این بیماری ادامه پیدا کند. همه جهان در طول این 100 روز با پیچیدگی‌های فراوانی برای اداره کشور و اقتصاد مواجه بودند و بحمدالله همه ارکان کشور، مسئولین، بخش‌های خصوصی، دولتی، عمومی غیردولتی در بخش اقتصاد تلاش فراوانی را انجام دادند و امروز شرایط نسبتاً مناسبی را پیش‌رو داریم. در همین جلسه گزارشی که معاون اول محترم دادند، گزارشی که رئیس بانک مرکزی ارایه دادند، ذخایر کالاهای اساسی و تأمین ارز برای کالاهای اساسی حتی از هفته‌های پیش هم که اطمینان بخش بود، امروز شرایط بهتری داریم. بر اساس آماری که امروز وزارت کشاورزی ارایه کرد، پیش‌بینی وزارت کشاورزی برای تولید 14 میلیون تن گندم است که یازده میلیون تنی که نیاز دولت است ان‌شاء الله خریداری خواهد کرد؛ در بخش‌های دیگر کشاورزی هم وضع ما امسال بهتر است و پیش‌بینی‌های ما پیش‌بینی‌های بهتری است؛ در زمینه‌ دانه‌های روغنی تا 400 هزار تن، چغندر و نیشکر تا 8 میلیون تن، پیش‌بینی وضع کشاورزی امسال ماست که در این شرایط سختی که کشورها با آن مواجه هستند، شرایط مناسبی است. در بخش‌های دیگر هم شاهد یک حرکت خوب اقتصادی هستیم؛ به مردم وعده داده بودیم که از بانک مرکزی استقراض نکنیم و امسال از طریق فروش سهام مورد نظر، از طریق انتشار اوراق خزانه بودجه کشور را اداره کنیم و امروز 10 هزار میلیارد تومان اوراق خزانه منتشر و با استقبال بسیار خوب مواجه شد؛ این به آن معناست که پیش‌بینی دولت برای اداره و اقتصاد کشور همانگونه که به مردم وعده داده شده، انجام خواهد شد. 31 هزار میلیارد تومان تا کنون برای طرح‌های عمرانی اختصاص داده شده که با این 31 هزار میلیارد تومان 3 هزار و 900 طرح و پروژه تا پایان سال تکمیل و به افتتاح خواهد رسید و ما بحمدالله در این شرایط سخت اقتصادی هر هفته شاهد ده‌ها افتتاح مهم در کشور هستیم و این به معنای آن است که همه بخش‌های اجرایی و اقتصادی کشور برای تأمین نیازمندی‌ها و اجرای برنامه‌های از پیش‌‌تعیین شده موفق هستند. تا پایان سال حدود 170 هزار میلیارد تومان در صنعت و معدن تکمیل طرح و پروژه و افتتاح خواهیم داشت؛ 65 هزار میلیارد تومان در راه و شهرسازی افتتاح خواهیم داشت و این شرایط نشان می‌دهد که مردم ما برای اداره کشور کاملاً باید دلگرم و مطمئن باشند، علیرغم اینکه البته سختی‌های فراوانی وجود دارد. شرایط تحریم و شرایط سختی همه سر جای خودش موجود است. در این روزها الحمدالله راه برای اینکه مردم در زمینه سهام عدالتی که در اختیار آنها بوده، بتوانند سهام عدالت را عرضه کنند و بفروشند از دیروز باز شده و مردمی که مایل بودند وارد بازار بورس بشوند، یک عده زیادی حدود 14، 15 میلیون سهامدار، کم کم وارد بورس می‌شوند. بورس ما پذیرای سهامداران جدید است که در طول تاریخ 50 ساله بورس شاهد این حرکت نبودیم و در همین جا از شورای عالی بورس، سازمان بورس، وزیر اقتصاد و رئیس بانک مرکزی تشکر می‌کنم که در این ایام کاملاً مراقبت کردند برای اینکه سهام عدالت به خوبی آزادسازی و عرضه شود و باز هم تأکید می‌کنم در روزها و هفته‌های آینده مراقبت کنند که مردم به خوبی به حق خودشان در مالکیتی که دارند، برسند. این سهام برای مردم است و تصمیمی که بانک مرکزی اتخاذ و به بانک‌ها ابلاغ خواهد کرد که سهام عدالت می‌تواند برای هر کسی که دلش بخواهد یک وثیقه باشد که با این وثیقه کارت اعتباری از بانک بگیرد و این هم باز وسیله‌ای در اختیار مردم است که هر کس مایل باشد سهام خودش را حفظ کند و امروز نفروشد و می‌تواند آن را به عنوان وثیقه در بانک بگذارد؛ کارت اعتباری بگیرد و برای نیازمندی‌های خودش استفاده و مصرف کند؛ همچنین در شرایط فعلی باید برای حرکت‌هایی که در کشور مورد نیاز است این امیدواری را به طور کامل داشته باشیم. در نکته آخر می‌خواهم بگویم اینکه در  2، 3 موضوع هیأت وزیران و همه باید تلاش کنیم برای اینکه در سال جاری به اهداف‌مان دست پیدا کنیم؛ اولین آن در زمینه دولت الکترونیک است؛ امروز مردم به راحتی می‌توانند سهام مورد نظر خودشان را عرضه کنند، در سامانه ببینند و خرید و فروش کنند؛ اینها در سایه کاری است که فناوری اطلاعات ما انجام داده است. وام بگیرند؛ اقدام بانکی انجام دهند؛ خریدهای لازم را انجام دهند؛ در این شرایط کرونا، بسیار نیازمند هستیم که برخی از کارها را در فضای مجازی انجام دهیم و امسال باید تلاش کنیم دولت الکترونیک به نقطه مطلوب در جامعه برسد که هرکس بحث هویت‌اش، تحصیلات و مالیات، ورود و خروج کالا و انبارها همه اینها در این فضای مجازی باید به صورت شفاف وجود داشته باشد. اینکه امروز بعضی از انبارها را کشف می‌کنیم، معنایش این است که در دولت الکترونیک هنوز نقص‌هایی وجود دارد؛ اگر همه چیز در این فضای مجازی به طور شفاف در اختیار مردم قرار می‌گرفت بسیاری از امور بهتر پیشرفت می‌کرد؛ البته با شرایطی که امسال داریم، مسأله شرکت‌های دانش‌بنیان و سلامت سر جای خودش باید تقویت شود. نکته دومی که هیأت وزیران و مسئولین باید نسبت به آن تلاش کنند، عرضه سهام خودشان امسال در بورس است؛ این هم باعث می‌شود که اقتصاد در اختیار مردم قرار بگیرد و وقتی این سهام در بورس عرضه می‌شود مردم خودشان در صحنه اقتصاد فعال شوند و شفافیت بوجود بیاید؛ همچنین بسیاری از مسایلی که می‌دانیم اقتصاد دولتی با اقتصاد مردمی چه مقدار فاصله دارد، همه اینها در سال جاری می‌تواند شرایط بسیار مناسبی را برای کشور ما بوجود بیاورد؛ ان‌شاء الله با یاری مردم، با حضور مردم در صحنه، با اتحاد و وحدت قوا و ارکان کشور در این سال بسیار سخت و پیچیده از این مسیر عبور خواهیم کرد و  امیدوارم پایان سال بتوانیم کارنامه قابل قبولی برای امسال سخت به مردم عزیزمان ارایه کنیم. امیدوارم همه ما بتوانیم وفادار به امام(ره) و راه امام(ره)، و پیرو خط امام(ره) تا پایان زندگی‌مان ان‌شاء الله باقی بمانیم. انتهای پیام/
 جهانگیری: کالاهای اساسی باید به‌وفور و با قیمت مناسب در اختیار مردم باشد , معاون اول رئیس جمهور گفت: مقام معظم رهبری و رئیس جمهور نسبت به تأمین کالاهای اساسی و اقلام ضروری مردم تأکید ویژه دارند. , به گزارش حوزه دولت خبرگزاری تسنیم، اسحاق جهانگیری معاون اول رئیس‌جمهور در جلسه بررسی نحوه تأمین ارز واردات دارو و کالاهای اساسی که عصر امروز (یکشنبه) به ریاست وی برگزار شد.گفت: برنامه ریزی ‌برای تأمین دارو و کالاهای اساسی باید به نحوی انجام شود که جامعه این اطمینان را حاصل کند که اقلام ضروری مورد نیاز با قیمت مناسب و به وفور در اختیار مردم قرار خواهد داشت. وی با بیان اینکه مقام معظم رهبری و رییس جمهور نیز نسبت به تأمین کالاهای اساسی و اقلام ضروری مردم تأکید ویژه دارند، از وزارتخانه های صنعت، معدن و تجارت، جهاد کشاورزی و بانک مرکزی خواست جلسات مرتبط با تأمین کالاهای اساسی و دارو را به صورت هفتگی برگزار کنند و گزارش های مربوط به تأمین کالاهای اساسی و دارو و نیز تأمین ارز مورد نیاز برای واردات اقلام ضروری و میزان ذخایر کالاهای اساسی را به صورت مستمر ارائه دهند. معاون اول رئیس‌جمهور افزود: باید از جریان واردات کالاهای اساسی، میزان ذخایر و تأمین ارز مورد نیاز برای واردات دارو و کالاهای اساسی اطمینان حاصل شود به نحوی که مردم تا پایان سال دغدغه ای در این خصوص نداشته باشند. حسین مدرس خیابانی سرپرست وزارت صنعت، معدن و تجارت نیز در این جلسه گزارشی از برگزاری مستمر جلسات هفتگی با نمایندگان بانک مرکزی و دستگاه های ذیربط برای تأمین کالاهای اساسی ارائه کرد و گفت: با برنامه ریزی ها و اقدامات انجام شده دغدغه و نگرانی برای تأمین کالاهای اساسی تا پایان سال وجود نخواهد داشت. وی همچنین گزارشی از میزان ذخایر برخی اقلام و کالاهای اساسی نظیر گندم، برنج، ذرت، کنجاله، شکر، دانه های روغنی و گوشت مرغ ارائه کرد و افزود: علی رغم همه محدودیت ها، خوشبختانه میزان ذخایر کالاهای اساسی در وضعیت مطلوب قرار دارد و روند واردات به شکل مناسب در حال انجام است. در این جلسه وزیر بهداشت، درمان و آموزش پزشکی هم گزارشی از نیازهای ارزی برای تأمین واردات دارو ارائه کرد و خواستار تخصیص ارز از سوی بانک مرکزی برای تأمین مواد اولیه تولید دارو و واردات اقلام و تجهیزات پزشکی شد. کاظم خاوزی وزیر جهاد کشاورزی هم در این نشست به ارائه گزارشی از میزان تولید و روند ذخیره سازی محصولات کشاورزی پرداخت و دغدغه ها و نیازهای این وزارتخانه را برای تأمین کالاهای اساسی مورد نیاز مردم ارائه کرد. در این جلسه که رییس کل بانک مرکزی، رییس سازمان برنامه و بودجه و رییس سازمان غذا و دارو نیز حضور داشتند، راهکارهای تأمین ارز مورد نیاز واردات دارو و کالاهای اساسی مورد بحث و تبادل نظر قرار گرفت و مقرر شد بانک مرکزی ارز مورد نیاز دارو و تجهیزات پزشکی را بر اساس اولویت های وزارت بهداشت، درمان و آموزش پزشکی و طبق برنامه زمان بندی، در اختیار این وزارتخانه قرار دهد. در این نشست همچنین مقرر شد جلسات مرتبط با تأمین ارز مورد نیاز کالاهای اساسی به صورت هفتگی و مستمر با حضور دستگاه های ذیربط برگزار و گزارش های مربوط به نحوه تأمین کالاهای اساسی و دارو و نیز تأمین ارز مورد نیاز اقلام ضروری و میزان ذخایر دارو و کالاهای اساسی به طور مداوم ارائه شود. انتهای پیام /
 پیام تبریک حدادعادل به قالیباف , رئیس شورای ائتلاف نیروهای انقلاب اسلامی با صدور پیامی انتخاب محمدباقر قالیباف به عنوان رئیس مجلس شورای اسلامی را تبریک گفت. , به گزارش گروه پارلمانی خبرگزاری تسنیم،‌ غلامعلی حداد عادل در پیامی خطاب به محمد باقر قالیباف کسب اعتماد قاطبه نمایندگان مجلس برای اداره مجلس یازدهم را به وی تبریک گفت و ابراز امیدواری کرد که رئیس مجلس  الگوی موفقی از مدیریت را در برابر چشمان ملت به نمایش در آورد. متن این پیام به شرح  ذیل است: برادر گرامی جناب آقای دکتر محمدباقر قالیباف  ریاست محترم مجلس شورای اسلامی  با تقدیم سلام، صمیمانه توفیق جنابعالی را در کسب اعتماد قاطبه نمایندگان مجلس شورای اسلامی برای اداره مجلس یازدهم تبریک می‌گویم و امیدوارم الگوی موفقی از مدیریت را در برابر چشمان ملت به نمایش در آورید و فصل تازه‌ای به دفتر خدمات پیشین خود بیفزایید. غلامعلی حداد عادل  رئیس شورای ائتلاف نیروهای انقلاب اسلامی انتهای پیام/ 
 بازدید امیر صباحی‌فرد از منطقه پدافند هوایی غرب کشور , فرمانده نیروی پدافند هوایی ارتش با حضور در منطقه پدافند هوایی غرب کشور از بخش‌های مختلف گروه پدافند هوایی همدان، ایستگاه اطلاعات و شناسایی و قرارگاه سربازی بازدید کرد. , به گزارش گروه دفاعی خبرگزاری تسنیم، امیر علیرضا صباحی فرد فرمانده نیروی پدافند هوایی ارتش با حضور در منطقه پدافند هوایی غرب کشور از بخش‌های مختلف گروه پدافند هوایی همدان، ایستگاه اطلاعات و شناسایی، قرارگاه سربازی بازدید کرد و میزان آمادگی رزمی این یگان را مورد ارزیابی قرار داد. وی در این برنامه همچنین از سایت‌های تابعه ازجمله سایت رادار سوباشی بازدید کرد و ضمن قدردانی از تلاش‌های کارکنان گفت: محدوده تحت مسئولیت منطقه پدافند هوایی غرب کشور، به‌خصوص سایت رادار سوباشی از مناطق راهبردی پدافند هوایی است و عملکرد این سایت راداری در دوران دفاع مقدس بیانگر اهمیت ویژه آن است. امیر صباحی‌فرد در ادامه تصریح کرد: سایت رادار سوباشی امروز قدرتمندتر از گذشته و با حضور کارکنان جوان در حال انجام مأموریت است. بنابر این گزارش، در این بازدید سالن اجتماعات منطقه پدافند هوایی غرب کشور با حضور امیر صباحی‌فرد افتتاح شد. انتهای پیام/
 هفته آینده؛ جلسه فراکسیون اکثریت مجلس برای تصویب اساسنامه , عضو هیئت اجرایی فراکسیون مردمی انقلاب اسلامی از برگزاری جلسه این فراکسیون برای تصویب اساسنامه خبرداد. , احمد نادری  نماینده تهران در مجلس شورای اسلامی در گفت‌وگو با خبرنگار پارلمانی خبرگزاری تسنیم، از تدوین اولیه  اساسنامه و مرامنامه آیین‌نامه داخلی فراکسیون  انقلاب اسلامی قوه مقننه خبر د اد و گفت: احتمالا هفته آینده در جلسه فراکسیون با حضور اعضای فراکسیون این  اساسنامه برای تصویب به رای گذاشته شود.   وی با بیان اینکه جلسه مذکور در صحن علنی پارلمان برگزار می‌شود، افزود: پس از تصویب اساسنامه و مرامنامه آیین‌نامه داخلی فراکسیون به رأی گذاشته می‌شود و پس از گذر از این مراحل اعضای شورای مرکزی فراکسیون انتخاب خواهند شد. عضو هیئت اجرایی فراکسیون مردمی انقلاب اسلامی اظهار داشت: پس از انتخاب اعضای شورای مرکزی، رئیس و هیئت رئیسه فراکسیون با رای اعضای شورای مرکزی انتخاب می‌شوند. انتهای پیام/
 سردار شکارچی: آمریکا در مواجهه با اعتراضات، پایه‌های دموکراسی دروغین را متزلزل کرد , سخنگوی ارشد نیروهای مسلح گفت: دولت استکباری آمریکا بر خلاف شعارهای دروغین حقوق بشری، در مواجهه با اعتراضات مردمی، پایه‌های دموکراسی دروغین را متزلزل کرده است. , به گزارش گروه دفاعی  خبرگزاری تسنیم، سردار ابوالفضل شکارچی معاون فرهنگی و تبلیغات دفاعی ستاد کل نیروهای مسلح در گفت‌وگویی، با اشاره به رفتارهای نژادپرستانه رئیس‌جمهور آمریکا و خشونت‌های غیرانسانی پلیس آمریکا علیه شهروندان و سیاهپوستان این کشور اظهار داشت: دولت استکباری آمریکا بر خلاف شعارهای دروغین حقوق بشری، این روزها چهره زشت و غیر انسانی خود را در مواجهه با اعتراضات مردمی بیش از پیش نمایان و با توسل به خشن‌ترین روش‌ها، پایه‌های دموکراسی دروغین را متزلزل کرده است. سخنگوی ارشد نیروهای مسلح افزود: نظام استکباری آمریکا در حالی این روزها شاهد صحنه ناآرامی و آشوب‌های گسترده در این کشور است که سران کاخ سفید همواره و در ادامه سیاست‌های مداخله‌جویانه خود عامل بسیاری از ناهنجاری‌ها در منطقه و جهان هستند. وی ادامه داد: خبرسازی‌های دروغین در ارتباط با جان باختن تعدادی از اتباع مهاجرین افغانستان در مرزهای جمهوری اسلامی ایران و ارتباط آن با نیروهای مرزبانی نمونه‌ای از این دروغ پردازی‌هاست که شواهد نشان می‌دهد با هدف لطمه زدن به روابط برادرانه دو کشور ایران و افغانستان طراحی شده است؛ حال آنکه پذیرش بیش از سه میلیون نفر از مهاجران افغانستانی طی سه دهه اخیر در جمهوری اسلامی ایران و پیوندهای عمیق دینی و قومی تردیدی باقی نگذاشته است که برخی تحرکات تفرقه‌افکنانه نمی‌تواند مانعی در مقابل تداوم این پیوندها باشد. سردار شکارچی در بخش دیگری از این گفت‌وگو به رفتار مضحک وزارت خزانه‌داری آمریکا در قرار دادن نام تعدادی از مسئولان و فرماندهان نیروی انتظامی ازجمله وزیر کشور و فرمانده نیروی انتظامی در لیست تحریم‌ها اشاره و عنوان کرد: این قبیل اقدامات ایذایی و از سر استیصال، نخواهد توانست بر اراده مردم و مسئولان نظام اسلامی در مقابله با خوی استکباری و سلطه‌طلبی آمریکا کوچک‌ترین خدشه‌ای ایجاد کند. معاون فرهنگی و تبلیغات دفاعی ستاد کل نیروهای مسلح تأکید کرد: ابهت پوشالی آمریکا در حال فرو ریختن است و صدای شکستن استخوان‌های آن بیش از پیش به گوش می‌رسد. سردار شکارچی گسترش ناامنی‌ها در سرتاسر ایالت‌های آمریکا و واگرایی متحدان سنتی از این کشور را گواه آشکاری بر مدعای خود عنوان کرد. انتهای پیام/
 مدرس خیابانی:ثبت نام۳ میلیون نفر در طرح پیش فروش خودرو/ادامه روند پیش فروش ها , سرپرست وزارت صنعت، معدن و تجارت می گوید علیرغم تمام مشکلات، خودروسازان توانستند در سال های ۹۷ و ۹۸ با تکیه بر توان داخل به تولید خودرو ادامه دهند حتی در سال جاری تولید یک میلیون و ۲۰۰ هزار دستگاه خودرو در دستورکار این شرکت ها قرار گرفته است. , به گزارش گروه پارلمانی خبرگزاری تسنیم به نقل از  خانه ملت، حسین مدرس خیابانی سرپرست وزارت صنعت، معدن و تجارت در دیدار با علی نیکزاد نایب رئیس مجلس شورای اسلامی درباره وضعیت صنعت خودروسازی کشور، گفت: پس از اعمال تحریم های ظالمانه آمریکا در اردیبهشت 97 شرکت های خودروسازی کره و فرانسه چمدان خود را بسته و ایران را ترک کردند. در این شرایط حتی خوشبینانه ترین افراد نیز تداوم فعالیت خودروسازان را بعید می دانستند. وی ادامه داد: علیرغم تمام مشکلات ، خودروسازان توانستند در سال های 97 و 98 با تکیه بر توان داخل به تولید خودرو ادامه دهند حتی در سال جاری تولید یک میلیون و 200 هزار دستگاه خودرو در دستورکار این شرکت ها قرار گرفته است. سرپرست وزارت صنعت، معدن و تجارت با بیان اینکه بخشی از تقاضای موجود در بازار خودرو کاذب بوده و ناشی از سوداگری است، اظهار داشت: زمانی که افراد می توانند با خرید خودرو حدود 40 میلیون تومان سود به دست آورند مسلما سوداگران تمام تلاش خود را برای استفاده از این فضا به کار می برند. خیابانی با بیان اینکه تاکنون در طرح فروش فوری تاکنون حدود 25 هزار دستگاه عرضه می شود در حالی که حدود 3 میلیون نفر متقاضی ثبت نام کرده اند، اضافه کرد: در این شرایط چاره ای جز قرعه کشی برای وزارت صنعت باقی نمی ماند. سرپرست وزارت صنعت، معدن و تجارت با بیان اینکه مقرر شده است هر 3 ماه یکبار طرح فروش فوری خودرو اجرایی شود، تصریح کرد: مادامی که قیمت خودرو واقعی نشود این بازار همچنان محلی برای سرمایه گذاری خواهد بود. وی با بیان اینکه نهاده های تولید خودرو مانند فولاد حدود 168 درصد افزایش قیمت داشته اند، ادامه داد: در سال گذشته با بومی سازی تولیدات، حدود 300 میلیون دلار از ارزبری تولید خودرو کاسته شد و براساس برنامه ریزی ها مقرر است، این رقم در سال جاری به 500 میلیون دلار برسد. خیابانی درباره تولید خودرو ملی، گفت: باید کمیته‌ مشترکی با حضور دانشگاه علم و صنعت، ایران خودرو، سایپا و معاونت آموزشی وزارت صنعت، معدن و تجارت تشکیل شده و پلتفرم مشترک تولید خودرو ملی طراحی شود. سرپرست وزارت صنعت، معدن و تجارت با تاکید بر ضرورت تولید موتورسیکلت و خودرو برقی یادآور شد: برای تولید خودرو ملی باید علیرغم طراحی پلتفرم مشترک منابع مالی مورد نیاز نیز فراهم شود. انتهای پیام/
 روحانی درگذشت مادر شهیدان مهدوی زفرقندی را تسلیت گفت , رئیس جمهور در پیامی درگذشت مادر شهیدان مهدوی زفرقندی را تسلیت گفت. , به گزارش حوزه دولت خبرگزاری تسنیم، حجت‌الاسلام حسن روحانی رئیس‌جمهور در پیامی با تسلیت درگذشت مادر شهیدان حمید، سعید و مجید مهدوی زفرقندی اظهارداشت: این مادر صبور و فداکار که با ایمان و ارادت خالصانه به خاندان عصمت و طهارت (ع) فرزندان دلیر و رشید خود را با افتخار و سربلندی تقدیم انقلاب و نظام کرد، الگویی ماندگار از ایثار و مقاومت برای مادران امروز و فردا خواهد بود. متن پیام حجت‌الاسلام روحانی به این شرح است: انا لله و انا الیه راجعون درگذشت حاجیه خانم افتخار السادات جعفری تنباکوئی مادر بزرگوار شهیدان گرانقدر حمید، سعید و مجید مهدوی زفرقندی موجب تاثر و تالم خاطر شد. این مادر صبور و فداکار که با ایمان و ارادت خالصانه به خاندان عصمت و طهارت علیهم السلام فرزندان دلیر و رشید خود را با افتخار و سربلندی تقدیم انقلاب و نظام کرد، الگویی ماندگار از ایثار و مقاومت برای مادران امروز و فردا خواهد بود. اینجانب مصیبت وارده را به خانواده محترم آن مادر مومنه تسلیت می‌گویم و از درگاه ایزد منان برای ایشان رحمت واسعه الهی و همجواری با فرزندان شهیدش و برای عموم بازماندگان صبر و سلامتی مسالت دارم. حسن روحانی          رییس جمهوری اسلامی ایران انتهای پیام/
 تبریک نائب رئیس مجلس قانونگذاری فلسطین به قالیباف , احمد بحر نائب رئیس مجلس قانونگذاری فلسطین انتخاب محمد باقر قالیباف به عنوان رئیس جدید مجلس شورای اسلامی ایران را به وی تبریک گفت. , به گزارش گروه پارلمانی خبرگزاری تسنیم،‌ احمد بحر نایب رئیس مجلس قانونگذاری فلسطین انتخاب محمد باقر قالیباف به عنوان رئیس جدید مجلس شورای اسلامی ایران را به وی تبریک گفت. بحر در پیام خود به قالیباف تاکید کرد که نمایندگان ملت فلسطین و عموم فلسطینیان انتخاب شما را به عنوان رئیس جدید مجلس تبریک گفته و از درگاه خداوند مسألت دارند که شما را در انجام این مسئولیت یاری نماید. وی ابراز امیدواری کرد که مجلس جدید مثمرثمر باشد و از مجلس قبلی هم به خاطر حمایت همه‌جانبه از ملت و آرمان فلسطین تقدیر و تشکر کرد. احمد بحر تصریح کرد: امیدواریم حمایت‌های مجلس شورای اسلامی ایران از ملت و آرمان فلسطین همچنان ادامه داشته باشد. انتهای پیام/
 تأکید روحانی بر شفاف‌سازی و واقعی کردن نرخ خودرو , رئیس‌جمهور بر ارتقا فناوری و کیفیت تولید داخلی، شفاف سازی و واقعی کردن نرخ خودرو تأکید کرد. , به گزارش حوزه دولت خبرگزاری تسنیم ،جلسه هماهنگی اقتصادی دولت روز یکشنبه به ریاست رئیس‌جمهور تشکیل و در این جلسه نظام بانکی کشور مکلف شد شرایط لازم را برای اعطای اعتبار به دارندگان سهام عدالت بر مبنای پشتوانه سهام آنان فراهم کند. در این جلسه پس از گزارش وزیر امور اقتصادی و دارایی از میزان پیشرفت اقدامات مربوط به آزاد سازی سهام عدالت، حجت الاسلام والمسلمین دکتر حسن روحانی بر حق انتخاب مردم در استفاده آگاهانه و نحوه مدیریت سهام عدالت تأکید کرد و گفت شرایط لازم در این زمینه باید فراهم شود. در ادامه این جلسه سرپرست وزارت صنعت، معدن و تجارت نیز از وضعیت صنعت خودروسازی و نقش مهم آن در ایجاد اشتغال گزارش داد که براساس آن روند تولید خودرو در نیمه دوم سال گذشته و دو ماهه اول امسال افزایشی بوده است. وزیر صمت همچنین از تأثیر اقدامات این وزارتخانه در مدیریت قیمت در بازار خودرو و مقابله با رانت جویی گزارش داد و رئیس جمهور نیز در این زمینه علاوه بر لزوم تقویت  و رشد تولید خودرو  در داخل کشور بر ارتقای فناوری و کیفیت تولید  داخل و همچنین شفاف سازی و واقعی کردن نرخ خودرو تأکید کرد. لزوم هماهنگ کردن سیاست تولید و فروش خودرو با ملاحظات زیست محیطی از طریق جایگزین کردن خودروهای جدید به جای خودروهای فرسوده از دیگر موضوعات مطرح شده در جلسه ستاد هماهنگی اقتصادی دولت بود. انتهای پیام/
 یک نماینده مجلس: خودروسازها تولیدات را با قیمت جهانی متناسب کنند , نماینده مردم ورزقان در مجلس شورای اسلامی گفت: خودروسازها تولیداتشان را از نظر کیفی به روز و قیمت خود را با قیمت جهانی متناسب کنند. , به گزارش خبرنگار پارلمانی خبرگزاری تسنیم، الله‌وردی‌دهقانی نماینده مردم ورزقان در مجلس شورای اسلامی در جلسه علنی امروز(یکشنبه، یازدهم خرداد 99) پارلمان در تذکری خطاب به وزیر بهداشت، گفت: بعضی از کارمندان شبکه بهداشت و درمان در استان آذربایجان‌شرقی برکنار شدند و در شهرستان‌های دیگر پُست جدید گرفتند، رسیدگی کنید. وی اضافه کرد: یکی از اهداف مجلس مبارزه با فساد است و در این راه کوتاه نخواهیم آمد.  نماینده مردم ورزقان در مجلس در تذکر دیگری نسبت به افزایش افسارگسیخته قیمت خودرو انتقاد و تصریح کرد: لازم است کسانی که خودرو ندارند و شرایط خرید خودرو را دارند، با قیمت مناسب صاحب خودرو شوند؛ خودروسازها نیز باید تولیداتشان را از نظر کیفی به روز و قیمت خود را با قیمت جهانی متناسب کنند. انتهای پیام/
 انتقاد یک نماینده از حادثه مربوط به آسیه پناهی , نماینده مردم نائین در مجلس، گفت:عدالت در کنار اقتصاد به عنوان اولویت اول مجلس یازدهم قرار بگیرد. , به گزارش خبرنگار پارلمانی خبرگزاری تسنیم، الهام آزاد نماینده مردم نائین، خور و بیابانک در مجلس شورای اسلامی در جلسه علنی امروز (یکشنبه 11 خرداد) قوه مقننه در تذکری شفاهی اظهار داشت: در پیام مقام معظم رهبری همه نمایندگان به اولویت اقتصاد، فرهنگ و عدالت رهنمون شدیم. وی افزود: دو اتفاق غم‌انگیز در روزهای اخیر رخ داد که اگر سال‌های گذشته به فرمایشات رهبر انقلاب عمل می‌شد، شاید از وقوع چنین رخدادهایی پیشگیری می‌شد، ایشان در سال‌های 69 و 72 فرمایشات مهمی درباره بحث زن، خانواده و تعدی به حقوق زنان داشتند که متأسفانه اجرایی نشد و امسال هم در دیدار با دانشجویان فرمودند؛ در این حوزه کم‌کاری‌های جدی انجام شده است. نماینده مردم نائین، خور و بیابانک ادامه داد: آیا ما می‌توانیم پاسخگوی مردمی باشیم زمانی که فردی بدون مجوز هزاران متر ساخته و هنوز تخریب نشده، اما با  آسیه پناهی تنها به دلیل 2 یا 5  متر برخورد و باعث فوت وی شد. باید تمام این مسائل در کنار بحث اقتصاد به عنوان اولویت اول مجلس یازدهم قرار بگیرد. گام دوم انقلاب گام تمدن‌سازی نوین اسلامی است و باید ندای حق را به  جهانیان برسانیم. آزاد در بخش دیگری از تذکر خود با اشاره به قتل یک سیاهپوست در آمریکا و اعتراضات اخیر مردم آمریکا به این حادثه گفت: دستگیری خبرنگاران، تهدید به شلیک مستقیم توسط ترامپ قمارباز و قتل یک سیاهپوست در روزهای اخیر در آمریکا اتفاق افتاده است. انتهای پیام/
 بیانیه نمایندگان مجلس یازدهم/ پنج خصوصیتی که ضامن موفقیت مجلس یازدهم خواهد بود , عضو هیئت رئیسه مجلس شورای اسلامی بیانیه نمایندگان به‌مناسبت آغاز دوره یازدهم مجلس را که به امضای تمامی آنها رسیده است، قرائت کرد. , به گزارش خبرنگار پارلمانی خبرگزاری تسنیم، علی کریمی فیروزجایی عضو هیئت رئیسه مجلس شورای اسلامی در جلسه علنی امروز (یکشنبه، 11 خرداد) قوه مقننه متن بیانیه‌ای را که به امضای تمام نمایندگان مجلس رسیده است به‌شرح زیر قرائت کرد: بسم الله الرحمن الرحیم بیانیه 245 نفر از نمایندگان مجلس شورای اسلامی ما نمایندگان ملت ایران با تقدیر فراوان از پیام حکیمانه رهبر معظم انقلاب اسلامی به‌مناسبت آغاز به کار مجلس یازدهم و با گرامیداشت ایام ارتحال حضرت امام‌(ره) و قیام 15 خرداد ضمن تبریک به آقای دکتر قالیباف و هیئت رئیسه محترم نکات مهمی را به استحضار ملت شریف جمهوری اسلامی می‌رسانیم؛ 1 ــ خدای متعال را بابت این توفیق شاکریم و از مردم شریف و انقلابی ایران اسلامی به‌واسطه امیدواری و اعتماد به منتخبان خود سپاسگزاریم و با خدای خود عهد می‌بندیم که تمام همت خود را صرف خدمت به مردم و اعتلای نظام مقدس جمهوری اسلامی ایران نماییم. 2 ــ بیان دقیق رهبر معظم انقلاب که همه دستگاه‌های حکومتی و مردم و همه آحاد وظیفه دارند از مسیر ترسیمی مجلس حرکت کنند نشانه قوی اعتماد ایشان به نمایندگان مجلس یازدهم است که ان‌شاءالله از سوی همه ما نمایندگان جدی گرفته خواهد شد. ما رابطه مجلس با قوای دیگر و دستگاه‌های فعال کشور را از نوع تعامل و برابری می‌دانیم و در عین حال معتقدیم با توجه به اختیارات و وظایف مصرّح در قانون اساسی مجلس برادر بزرگ‌تر قوای دیگر است و به رأس امور بودن آن اعتقاد داریم و به‌مصداق آیه شریفه لایکلّف اللّه نفساً الّا وسعها، توان خود را برای به‌عهده گرفتن تکالیف بالاتر مدنظر نظام در مجلس افزایش خواهیم داد. 3 ــ شرط تحقق در رأس امور بودن نظم در انجام وظیفه، طهارت اقتصادی و اولویت‌شناسی است، امروز اقتصاد و فرهنگ در صدر اولویت‌های کشور است که در این میان رسیدگی به اقتصاد و معیشت طبقات ضعیف و ارتقای شاخص‌های عدالت، فوری‌ترین مسئله ما است اما جبران عقب‌ماندگی در مقوله عدالت با کار عادی میسر نمی‌شود و نیازمند جهاد شبانه‌روزی است. باور داریم در شرایط ناگوار اقتصادی مردم که ناشی از به‌هم‌پیوستگی ناکارآمدی‌های اجرایی و فشارهای زورگویان عالم است علاوه بر فعالیت جدی در حوزه تقنین و نظارت در چارچوب اقتصاد مقاومتی باید به‌معنای واقعی کلمه مردمی شویم. مردمی شدن با حضور در میان مردم و شنیدن دغدغه‌ها و گلایه‌های آنها محقق می‌شود و هم با نزدیک کردن زندگی نمایندگان به طبقات ضعیف‌تر مردم. 4 ــ معتقدیم 5 خصوصیت مهم ضامن موفقیت مجلس یازدهم در 4 سال پیش‌ِرو خواهد بود؛ اول انقلابی بودن، دوم انسجام داشتن، سوم حفظ استقلال، چهارم حرکت با برنامه تحولی و پنجم استفاده از ظرفیت تمام نمایندگان که فقدان هر یک از ویژگی‌های فوق به‌تنهایی می‌تواند مجلس یازدهم را از طی مسیر درست منحرف سازد و عامل ناکامی شود. 5 ــ مجلس یازدهم نخستین مجلس در گام دوم انقلاب اسلامی است لذا خود را نسبت به تحقق بیانیه گام دوم انقلاب رهبر معظم انقلاب متعهد دانسته و در این میان از بخش ویژه جوانان غافل نخواهیم شد. بحمدالله تعداد قابل‌توجهی از نمایندگان مجلس یازدهم را جوانان زیر 45 سال تشکیل می‌دهند که بعضاً دارای سابقه نمایندگی مجلس نیز هستند. تلاش خواهیم کرد درهم‌تنیدگی تجربه مجربان مجلس با شور و حرارت جوانی نمایندگان جوان را در عمل پیاده کنیم، همچنان که در انتخابات هیئت رئیسه رقم خورد و معتقدیم خط‌کشی‌های قومیتی، جناحی، جغرافیایی در مجلس باعث آفت خواهد شد. مجلس یازدهم ید واحده‌ای برای استعانت از خداوند متعال، برای بیعت با رهبری معظم، برای گرفتن حق مردم و نوازش محرومان و برای دست رد زدن بر سینه دشمنان ملت ایران اسلامی خواهد بود. والسلام علیکم و علی عباد اللّه الصالحین 11 خرداد 1399 انتهای پیام/ح‌د+
 گزارش کامل تسنیم از تأیید اعتبارنامه ۲۷۳ نماینده مجلس|اعتبارنامه ۳ منتخب تأیید نشد , اعتبارنامه ۲۷۳ تن از منتخبان یازدهمین دوره مجلس شورای اسلامی تأیید شد. , به گزارش خبرنگار پارلمانی خبرگزاری تسنیم، گزارش شعب پانزده‌گانه یازدهمین دوره مجلس شورای اسلامی درباره بررسی اعتبارنامه منتخبان مردم در خانه ملت، در جلسه علنی امروز(یکشنبه، یازدهم خرداد 99) پارلمان قرائت شد که بر این اساس، اعتبارنامه غلامرضا تاجگردون منتخب مردم گچساران، سیدکاظم دلخوش‌اباتری منتخب مردم صومعه‌سرا و نیز حسین حمدصالحی منتخب فریدن و چادگان با اعتراض برخی نمایندگان، تأیید نشد. از طرف دیگر، به دلیل اینکه در تعدادی از حوزه‌های انتخابیه در این دوره مجلس، برخی داوطلبان نتوانسته‌اند حداکثر آراء 20 درصد رأی‌دهندگان را کسب کنند، بنابراین تکلیف 11 کُرسی پارلمان در روز جمعه 21 شهریور و در مرحله دوم انتخابات تعیین می‌شود. البته لازم به ذکر است که فاطمه رهبر و محمدعلی رمضانی‌دستک منتخبان مردم تهران و آستانه‌اشرفیه نیز پیش از تشکیل مجلس یازدهم به دلیل ابتلا به بیماری کرونا فوت کردند و مدرک تحصیلی سینا کمالخانی منتخب تفرش نیز با ایرداتی از سوی شورای نگهبان همراه شد که تکلیف این سه کرسی نیز همزمان با سیزدهمین دوره انتخابات ریاست‌جمهوری و به صورت میان‌دوره‌ای مشخص می‌شود.  بنابراین، از مجموع 290 نماینده مجلس، در این دوره طبق توضیحاتی که در بالا گفته شد، 14 کرسی مجلس هنوز تعیین تکلیف نشده و مجلس یازدهم با تأیید اعتبارنامه 273 نماینده، به طور رسمی کار خود را آغاز کرده است. اسامی کامل 273 نماینده مجلس یازدهم که اعتبارنامه‌شان تأیید شده، به شرح زیر است: کیومرث سرمدی از حوزه انتخابیه اسدآباد، امان‌الله حسین‌پور از حوزه انتخابیه اسفراین، امیرحسین بانکی‌پورفر از حوزه انتخابیه اصفهان، زهرا شیخی مبارکه از حوزه انتخابیه اصفهان، عباس مقتدایی از حوزه انتخابیه اصفهان، مهدی طغیانی از حوزه انتخابیه اصفهان، حسین میرزایی از حوزه انتخابیه اصفهان، مسلم صالحی از حوزه انتخابیه اقلید، محمد خدابخشی از حوزه انتخابیه الیگودرز، فریدون حسنوند از حوزه انتخابیه اندیمشک، احمد محرم‌زاده‌یخ‌فروزان از حوزه انتخابیه اهر و هریس، سیدکریم حسینی از حوزه انتخابیه اهواز و باوی، مجتبی یوسفی از حوزه انتخابیه اهواز و باوی، عبدالله ایزدپناه از حوزه انتخابیه باغملک، عبدالناصر درخشان از حوزه انتخابیه ایرانشهر، سارا فلاحی از حوزه انتخابیه ایلام، علی‌اکبر بسطامی از حوزه انتخابیه ایلام. مهدی سعادتی بیشه سری از حوزه انتخابیه بابل، علی کریمی فیروزجایی از حوزه انتخابیه بابل، علی‌‍اصغر باقرزاده از حوزه انتخابیه بابلسر و فریدونکنار، صمدالله محمدی از حوزه انتخابیه بافق و رامهرمز، سیدمحمد پاکمهر از حوزه انتخابیه بجنورد، محمد وحیدی از حوزه انخابیه بجنورد، عباس گودرزی از حوزه انتخابیه بروجرد، فاطمه مقصودی از حوزه انتخابیه بروجرد، امیرقلی جعفری بروجنی از حوزه انتخابیه بروجن، غلامرضا نوری از حوزه انتخابیه بستان‌آباد، موسی غضنفرآبادی از حوزه انتخابیه بم، محمد باقری از حوزه انتخابیه بناب، احمد دنیامالی،  حوزه انتخابیه بندرانزلی، منصور آرامی از حوزه انتخابیه بندرعباس و قشم، محمد آشوری‌تازیانی از حوزه انتخابیه بندرعباس و قشم، احمد مرادی از حوزه انتخابیه بندرعباس و قشم، احمد جباری از حوزه انتخابیه بندر لنگه، حبیب آقاجری از حوزه انتخابیه بندرماهشهر و امیدیه، روح‌الله عباسپور از حوزه انتخابیه بوئین‌زهرا. عبدالکریم جمیری از حوزه انتخابیه بوشهر، انور حبیب‌زاده از حوزه انتخابیه بوکان، محمد روشن‌فکر از حوزه انتخابیه بویراحمد، عیسی جعفری از حوزه انتخابیه بهار و کبودرآهنگ، محمدطلا مظلومی از حوزه انتخابیه بهبهان، غلامرضا شریعتی از حوزه انتخابیه بهشهر، حسین خسروی از حوزه انتخابیه بیرجند، عباس جهانگیرزاده از حوزه انتخابیه پارس‌آباد و بیله‌سوار، فرهاد بشیری از حوزه انتخابیه پاکدشت، آرش زره‌تن از حوزه انتخابیه پاوه، سیدحمیدرضا کاظمی از حوزه انتخابیه پلدختر، کمال حسین‌پور از حوزه انتخابیه پیرانشهر، رجب رحمانی از حوزه انتخابیه تاکستان، جلیل رحیمی جهان‌آبادی از حوزه انتخابیه تربت‌جام، تایباد و باخرز، محسن زنگنه از حوزه انتخابیه تربت‌حیدریه، سیدجلیل میرمحمدی از حوزه انتخابیه تفت و میبد، سیدشمس‌الدین حسینی از حوزه انتخابیه تنکابن. محمدحسین فرهنگی از حوزه انتخابیه تبریز، آزادشهر و اسکو، روح‌الله متفکرآزاد از حوزه انتخابیه تبریز، آذرشهر و اسکو، محمدرضا میرتاج‌الدینی از حوزه انتخابیه تبریز، آذرشهر و اسکو، علیرضا منادی سپیدان از حوزه انتخابیه تبریز، آذرشهر و اسکو، مسعود پزشکیان از حوزه انتخابیه تبریز، آذرشهر و اسکو، احمد علیرضابیگی از حوزه انتخابیه تبریز، آذرشهر و اسکو، محمدمهدی مفتح از حوزه انتخابیه تویسرکان، ذبیح‌الله اعظمی ساردویی از حوزه انتخابیه جیرفت و عنبرآباد، معین‌الدین سعیدی از حوزه انتخابیه چابهار، کنارک، نیکشهر، قندشهر، حسین عباس‌زاده از حوزه انتخابیه چناران و بینالود، اسماعیل حسین‌زهی از حوزه انتخابیه خاش، میرجاوه، نصرت‌آباد و کورین، سیدالبرز حسینی از حوزه انتخابیه خدابنده، مهرداد ویس کرمی از حوزه انتخابیه خرم‌آباد و چگینی، مرتضی محمودوند از حوزه انتخابیه خرم‌آباد و چگینی، سیدلفته احمدنژاد از حوزه انتخابیه خرمشهر، سیدعلی نظری‌خانقاه از حوزه انتخابیه خلخال و کوثر، علیرضا نظری از حوزه انتخابیه خمین، محمدرضا رضایی‌کوچی از حوزه انتخابیه جهرم. نمایندگان حوزه انتخابیه تهران، ری، شمیرانات، اسلامشهر و پردیس:  سمیه رفیعی،عبدالحسین روح‌الامینی نجف‌آباد، مجتبی توانگر، غلامحسین رضوانی، عزت‌الله اکبری‌تالارپشتی، سیداحسان خاندوزی، بیژن نوباوه‌وطن، محمدباقر قالیباف، سیدعلی یزدی‌خواه، زهره سادات لاجوردی، فاطمه قاسم‌پور، ابوالفضل عمویی، سیدنظامالدین موسوی،  زهره الهیان، احمد نادری، روح‌الله ایزدخواه، علی خضریان، مالک شریعتی نیاسر، سیدمحسن دهنوی، رضا تقی‌پور انوری، سیدرضا تقوی، مهدی شریفیان، الیاس نادران، سیدمصطفی آقامیرسلیم، مرتضی آقاتهرانی، اقبال شاکری، مجتبی رضاخواه، محسن پیرهادی، سیدمحمود نبویان. محمدتقی نقدعلی از حوزه انتخابیه خمینی شهر، اکبر احمدپور از حوزه انتخابیه خواف و رشتخوار، عادل نجف‌زاده از حوزه انتخابیه خوی و چایپاره، محمدجواد عسکری از حوزه انتخابیه داراب و زرین دشت، علی‌اکبر علیزاده برمی از حوزه انتخابیه دامغان، حسن رزمیان‌مقدم از حوزه انتخابیه درگز، سیداحمد آوایی از حوزه انتخابیه دزفول، قاسم ساعدی از حوزه انتخابیه دشت آزادگان و هویزه، ابراهیم رضایی از حوزه انتخابیه دشتستان، غلامحسین کرمی از حوزه انتخابیه دشتی و تنگستان،  سیداحمد رسولی‌نژاد از حوزه انتخابیه دماوند و فیروزکوه، حسین گودرزی از حوزه انتخابیه دورود و ازنا، ابراهیم متینیان از حوزه انتخابیه رامهرمز و رامشیر، غلامعلی کوهساری از حوزه انتخابیه رامیان و آزادشهر، حسن نوروزی از حوزه انتخابیه رباط کریم، حسن لطفی از حوزه انتخابیه رزن. علی آقازاده از حوزه انتخابیه رشت، محمدرضا احمدی از حوزه انتخابیه رشت، جبار کوچکی‌نژاد از حوزه انتخابیه رشت، حسین جلالی از حوزه انتخابیه رفسنجان و انار، مهرداد گودرزوند از حوزه انتخابیه رودبار، محمد صفری از حوزه انتخابیه رودسر، حبیب‌الله دهمرده از حوزه انتخابیه زابل، زهک، هیرمند، محمد سرگزی از حوزه انتخابیه زابل، زهک و هیرمند، حسینعلی شهریاری از حوزه انتخابیه زاهدان، عفت شریعتی از حوزه زرند وکوهبنان، مصطفی طاهری از حوزه انتخابیه زنجان، منصورعلی زارعی از حوزه انتخابیه ساری و میاندرود، علی بابایی از حوزه انتخابیه ساری، علی حدادی از حوزه انتخابیه ساوجبلاغ، نظرآباد و طالقان، محمد سبزی از حوزه انتخابیه ساوه، بهروز محبی از حوزه انتخابیه سبزوار، علی‌اصغر عنابستانی از حوزه انتخابیه سبزوار.  محسن علیزاده از حوزه انتخابیه سپیدان، یوسف داودی از حوزه انتخابیه سراب، ملک فاضلی از حوزه انتخابیه سراوان، عبدالعلی رحیمی مظفری از حوزه انتخابیه سروستان، بهزاد رحیمی از حوزه انتخابیه سقز و بانه، یعقوب رضازاده از حوزه انتخابیه سلماس، عباس گلرو از حوزه انتخابیه سمنان، سیدجواد حسینی‌کیا از حوزه انتخابیه سنقر، محسن فتحی از حوزه انتخابیه سنندج، سیدمهدی فرشادان از حوزه انتخابیه سنندج، شهباز حسن پور بیگلری از حوزه انتخابیه سیرجان و بردسیر، مجید ناصری‌نژاد از حوزه انتخابیه شادگان، محمود احمدی‌بیغش از حوزه انتخابیه شازند، علی‌اصغر خانی از حوزه انتخابیه شاهرود، حسن همتی از حوزه انتخابیه شاهین‌دژ و تکاب، حسینعلی حاجی‌دلیگانی از حوزه انتخابیه شاهین‌شهر، برخوار و میمه،  جعفر راستی از حوزه انتخابیه شبستر، محمد کعب‌عمیر از حوزه انتخابیه شوش.  سهراب گیلانی از حوزه انتخابیه شوشتر و گتوند، مصطفی رضاحسینی قطب‌آبادی از حوزه انتخابیه شهربابک، سمیه محمودی از حوزه انتخابیه شهررضا و دهاقان، احمد راستینه از حوزه انتخابیه شهرکرد، بن و سامان، حسین حق وردی از حوزه انتخابیه شهریار، شهرقدس و ملارد، جعفر قادری از حوزه انتخابیه شیراز، علیرضا پاک‌فطرت از حوزه انتخابیه شیراز، ابراهیم عزیزی از حوزه انتخابیه شیراز، روح‌الله نجابت از حوزه انتخابیه شیراز، علی جدی از حوزه انتخابیه شیروان، حسن محمدیاری از حوزه انتخابیه طوالش، رضوانشهر و ماسال، رحمت‌الله نوروزی از حوزه انتخابیه علی‌آباد کتول، مجید نصیرایی از حوزه انتخابیه فردوس، طبس، سرایان و بشرویه، سیداحسان قاضی‌زاده‌هاشمی از حوزه انتخابیه فریمان و سرخس، حجت‌الله فیروزی از حوزه انتخابیه فسا،  سیدناصر موسوی‌لارگانی از حوزه انتخابیه فلاورجان، خلیل بهروزی‌فر از حوزه انتخابیه فومن و شفت. محمدمهدی فروردین از حوزه انتخابیه فیروزآباد، فراشبند و کارزین، کمال علیپور خنکداری از حوزه انتخابیه قائمشهر، سوادکوه، جویبار، سوادکوه شمالی و سیمرغ، کیوان مرادیان کوچک‌سرایی از حوزه انتخابیه قائمشهر، سوادکوه، جویبار، سوادکوه شمالی و سیمرغ، سلمان اسحاقی از حوزه انتخابیه قائنات و زیرکوه، پرویز اوسطی از حوزه انتخابیه قروه و دهگلان، فاطمه محمدبیگی از حوزه انتخابیه قزوین، آبیک و البرز، لطف‌الله سیاهکلی از حوزه انتخابیه قزوین، آبیک و البرز، شهریار حیدری از حوزه اتخابیه قصیرشیرین، سرپل ذهاب و گیلانغرب، مجتبی ذوالنوری از حوزه انتخابیه قم، احمد امیرآبادیفراهانی از حوزه انتخابیه قم، علیرضا زاکانی از حوزه انتخابیه قم، علی آذری از حوزه انتخابیه قوچان و فاروج، فریدون عباسی‌دوانی از حوزه انخابیه کازرون و کوهچنار، محمدجواد ساداتی‌نژاد از حوزه انخابیه کاشان، آران و بیدگل، جواد نیک‌بین از حوزه انتخابیه کاشمر، بردسکن و خلیل‌آباد، محمد عسگری از حوزه انخابیه کرج، اشتهارد و فردیس. سیدعلی موسوی از حوزه انتخابیه ملکان، جواد کریمی‌قدوسی از حوزه انتخابیه مشهد، فاطمه رحمانی از حوزه انتخابیه مشهد، امیرحسین قاضی‌زاده هاشمی از حوزه انتخابیه مشهد، نصرالله پژمان فر از حوزه انتخابیه مشهد، محمدحسین حسین زاده بحرینی از حوزه انتخابیه مشهد، مجید انصاری از حوزه انتخابیه ممسنی و رستم، جلال محمودزاده از حوزه انتخابیه مهاباد، محمدرضا صباغیان بافقی از حوزه انتخابیه مهریز، بافق و ابرکوه، مهدی عیسی‌زاده از حوزه انتخابیه میاندوآب، مهدی اسماعیلی از حوزه انتخابیه میانه، حسین رئیسی از حوزه انتخابیه میناب، رضا آریانپور از حوزه انتخابیه مینودشت، الهام آزاد از حوزه انتخابیه نائین و خور و بیابانک، ابوافضل ابوترابی از حوزه انتخابیه نجف‌آباد، رحمت‌الله فیروزی از حوزه انتخابیه نطنز و قمصر، علی زنجانی از حوزه انخابیه نقده و اشنویه. شیوا قاسمی پور از حوزه انتخابیه مریوان و سرآباد، معصومه پاشایی بهرام از حوزه انتخابیه مرد و جلفا، پروین صالحی‌مبارکه از حوزه انتخابیه مبارکه، پرویز محمدنژادقاضی‌محله از حوزه انتخابیه لنگرود، رسول فرخی میکال از حوزه انتخابیه لاهیجان و سیاهکل، سیدموسی موسوی از حوزه انتخابیه لامرد و مهر، حسین حسین‌زاده از حوزه انتخابیه خنج، لارستان و گراش، حسین بامیری از حوزه انتخابیه لردگان، مرتضی خاتمی از حوزه انتخابیه ماهنشان و ایجرود،  علیرضا سلیمی از حوزه انتخابیه محلات، محمد علیپور رحمتی از حوزه انتخابیه ماکو و چالدران، علی علیزاده از حوزه انتخابیه مراغه و عجب شیر، جلال رشیدی‌کوچی از حوزه انتخابیه مرودشت، پاسارگان و ارسنجان، علیرضا ورناصری از حوزه انخابیه مسجدسلیمان، اندیکا، لالی و هفتکل، محمود عباس‌زاده مشگینی از حوزه انتخابیه مشگین‌شهر، احد آزادیخواه از حوزه انتخابیه ملایر، هادی بیگی‌نژاد از حوزه انتخابیه ملایر. محمدرضا پورابراهیمی داورانی از حوزه انتخابیه کرمان و راور، محمدمهدی زاهدی از حوزه انتخابیه کرمان و راور، عبدالرضا مصری از حوزه انتخابیه کرمانشاه، محمد رشیدی از حوزه انتخابیه کرمانشاه، حسین حاتمی از حوزه انتخابیه کلیبر، خداآفرین و هوراند، موسی احمدی از حوزه انتخابیه دیر، جم و عسلویه، علی رضایی از حوزه انتخابیه کنگاور، صحنه و هرسین، محمدرضا مبلغی از حوزه انتخابیه کوهدشت و رومشکان، سیدمحمد موحد از حوزه انتخابیه کهگیلویه، بهمئی، چرام، منصور شکراللهی از حوزه انتخابیه کهنوج، منوجان، رودبار جنوب، قلعه گنج و فاریاب، غلامرضا منتظری از حوزه انتخابیه گرگان و آق‌قلا،  رمضانعلی سنگدوینی از حوزه انتخابیه گرگان و آق‌قلا، اردشیر مطهری از حوزه انتخابیه گرمسار و آرادان،  ولی اسماعیلی از حوزه انتخابیه گرمی، سیدمسعود خاتمی از حوزه انتخابیه گلپایگان، محمد صفایی درویی از حوزه انتخابیه گناباد و بجستان، امان قلیچ شادمهر از حوزه انتخابیه گنبدکاووس. ولی‌الله فرزانه از حوزه انتخابیه نور و محمودآباد،  محمدعلی محسنی‌بندپی از حوزه انتخابیه نوشهر، چالوس و کلاردشت، علیرضا شهبازی از حوزه انتخابیه نهاوند، مصطفی نخعی از حوزه انتخابیه نهبندان و سربیشه، فرهاد طهماسبی از حوزه انتخابیه نی‌ریز و استهبان، احسان ارکانی از حوزه انتخابیه نیشابور و فیروزه، هاجر چنارانی از حوزه انتخابیه نیشابور و فیروزه، حسین نوش‌آبادی از حوزه انتخابیه ورامین، پیشوا و قرچک، الله‌وردی دهقانی از حوزه انتخابیه ورزقان، سیدحمزه امینی از حوزه انتخابیه هشترود،  حمیدرضا حاجی‌بابایی از حوزه انتخابیه همدان و فامنین، احمد حسین فلاحی از حوزه انتخابیه همدان و فامنین، محمدصالح جوکار از حوزه انتخابیه یزد، شارلی انزیه تکیه از حوزه انتخابیه مسیحیان آشوری کلدانی، روبرت بیگلریان از حوزه انتخابیه مسیحیان ارمنی جنوب ایران، آرا شاوردیان از حوزه انتخابیه مسیحیان ارمنی شمال ایران، اسفندیاری اختیاری کسنویه از حوزه انتخابیه زرتشتیان، همایون سامهیح از حوزه انتخابیه کلیمیان. غلامرضا مرحبا منتخب آستارا، رضا حاجی‌پور منتخب آمل، حسن شجاعی علی‌آبادی منتخب ابهر و خرمدره، محمد حسن آصفری منتخب اراک،‌ علی اکبر کریمی منتخب اراک، روح‌الله حضرت‌پور منتخب ارومیه، سید محمد مولوی منتخب آبادان، سید مجتبی محفوظی منتخب آبادان، جلیل مختار منتخب آبادان، رحیم زارع منتخب آباده، محمدرضا دشتی منتخب اردکان، سید سلمان ذاکر منتخب ارومیه، علی نیکزاد منتخب اردبیل، سید کاظم موسوی منتخب اردبیل، صدیف بدری منتخب اردبیل، سید صادق طباطبایی‌نژاد منتخب اردستان، قدرت‌الله حمزه نماینده اردل، وحید جلال‌زاده منتخب ارومیه. انتهای پیام/
 نامه یک مقام فنلاندی به عاملی درباره همکاری های بشردوستانه جامعه بین الملل , مدیر برنامه مرکز مدیریت بحران فنلاند در نامه ای به دبیرشورای عالی انقلاب فرهنگی بر همکاری جامعه بین‌الملل از طریق سازوکارهای مرتبط و اقدامات بشردوستانه تاکید کرد. , به گزارش گروه دانشگاه خبرگزاری تسنیم به نقل از مرکز خبر شورای عالی انقلاب فرهنگی، ویل برومر مدیر برنامه مرکز مدیریت بحران فنلاند، ضمن تشکر از ارسال نامه دبیر شورای عالی انقلاب فرهنگی، ابراز کرد: بیماری فراگیر کووید-19 مستلزم یک اقدام جهانی برای کاهش خسارات و یافتن راه درمانی برای آن است. همچنین وی خاطرنشان کرد: جامعه بین‌الملل باید از طریق سازوکارهای مرتبط، اقدامات بشردوستانه لازم را در راستای حفظ نهادهای چندجانبه، توسعه و ایجاد صلح انجام دهد.      برومر با بیان این مطلب که بیماری کووید-19 چالش‌های بزرگی را ایجاد کرده است، گفت: اما از سوی دیگر علی‌رغم اختلافات سیاسی می‌تواند فرصتی مناسب برای همکاری بیشتر جامعه بین‌الملل باشد.  وی در پایان تأکید کرد: بدون شک خاورمیانه برای تحقق آرمان‌های مردم منطقه برای صلح و رفاه، نیاز به چارچوب‌های همکاری پیشرفته دارد. گفتنی است سعید رضا عاملی، دبیر شورای عالی انقلاب فرهنگی، طی نامه‌ای به رهبران دینی و اجتماعی جهان در تاریخ 24 فروردین ماه 1399 بر ضرورت تشکیل کمیته مشترکی از رهبران ادیان بزرگ الهی و همچنین رؤسای پویش‌های اجتماعی بزرگ جهان به منظور یافتن راه حل مناسب برای کمک به مردم مظلوم جهان در این شرایط حاد تأکید کرده بود. انتهای پیام/
 هفته آینده؛ تشکیل کمیسیون‌های تخصصی مجلس یازدهم , سخنگوی هیئت‌رئیسه مجلس شورای اسلامی از تشکیل کمیسیون‌‌های تخصصی مجلس یازدهم خبر داد. , محمدحسین فرهنگی سخنگوی هیئت‌رئیسه مجلس شورای اسلامی در گفت‌وگو با خبرنگار پارلمانی خبرگزاری تسنیم با اشاره به آخرین وضعیت تشکیل کمیسیون‌های تخصصی در یازدهمین دوره مجلس، گفت: فرم‌هایی برای تعیین اولویت‌های نمایندگان جهت عضویت در کمیسیون‌های تخصصی طراحی شده که از روز گذشته در اختیارشان قرار گرفته است. وی اضافه کرد: قرار شده نمایندگان براساس علایق، مدرک تحصیلی، سابقه اجرایی پیش از دوره نمایندگی و نیز سابقه عضویت در کمیسیون مربوطه در ادوار گذشته، فرم‌ها را تکمیل و در اختیار شعب پانزده‌گانه قرار دهند. سخنگوی هیئت‌رئیسه مجلس تصریح کرد: پس از اینکه نمایندگان فرم‌ها را تکمیل کرده و به شعب تحویل دادند، امتیازات نمایندگان برای عضویت در کمیسیون‌ها، طبق مواردی که قبلا تعیین شده، مشخص می‌شود و هرکدام از نمایندگان که بیشتری امتیاز را برای عضویت در هر کمیسیون کسب کنند، حائز شرایط عضویت شناخته شده و در کمیسیون مربوطه عضو می‌شوند. فرهنگی ادامه داد: تاکنون اغلب نمایندگان فرم‌ها را تکمیل کرده و در اختیار شعب قرار داده‌اند، که پس از بررسی در جلسات شعب و تعیین امتیازات، اعضای کمیسیون‌ها مشخص می‌شود. سخنگوی هیئت‌رئیسه مجلس در پایان خاطرنشان کرد: با توجه به ادامه روند تکمیل فرم‌ها برای عضویت نمایندگان در کمیسیون‌های تخصصی و امتیازبندی‌ها، اعضای کمیسیون‌ها تا اواخر هفته آینده مشخص و کمیسیون‌ها نیز تشکیل می‌شود. انتهای پیام/
 روحانی: متحد عمل کنیم مانند کرونا در جهش تولید هم موفق خواهیم بود , رئیس‌جمهورلازم است تا همه ارکان حاکمیتی تحت یک حاکمیت واحد عمل کنند تا همانگونه که در مقابله با کرونا موفق شدیم جهش تولید خود را برای ورود به ایران ۱۴۰۰ آماده نماییم. , به گزارش حوزه دولت خبرگزاری تسنیم به نقل از پایگاه اطلاع‌رسانی ریاست‌جمهوری، حجت‌الاسلام حسن روحانی رئیس‌جمهور در اولین جلسه برنامه‌ریزی برای تحقق شعار جهش تولید و تکمیل پروژه‌های کلان ملی ضمن تأکید بر عزم و اراده جدی دولت برای اتمام پروژه‌های کلان ملی گفت: اینکه رهبر انقلاب امسال را سال جهش تولید نامیدند نشان از این دارد که به توان دولت و ملت برای تحقق این شعار اعتماد داشته‌اند. رئیسجمهور در این نشست با بیان اینکه در دولت کارهای زیربنایی بسیار زیادی انجام شده است که برخی از آنها در کشور بی‌نظیر بوده است، گفت: تعیین شعار جهش تولید در سال جاری نشانه‌ای از توان ملت و دولت در تحقق شعار رونق تولید است. روحانی با بیان اینکه افتخارات و دستاوردهای دولت قطعا افتخارات مجموعه نظام محسوب می‌شود و مایه دلگرمی مردم است از اینکه دستاوردهای دولت بخوبی‌ بیان نمی‌شود انتقاد کرد و گفت: سکوت و بازگو نکردن اقدامات دولت جفا به کل نظام و ملت است. این شایسته نظام اسلامی نیست که دستاوردها و اقدامات مثبت دولت برای مردم بازگو نشود. رئیسجمهوری با بیان اینکه این دولت توانسته است در سخت‌ترین شرایط چرخ اقتصاد کشور را بگرداند، گفت: همه دستگاهها موظف هستند برای تحقق شعار جهش تولید و تکمیل پروژه‌های کلان ملی برنامه مدون داشته باشند و در این مسیر ضمن هماهنگی با سایر دستگاهها نسبت به رفع موانع تولید اقدام نموده و به صورت ماهیانه گزارش اثربخشی اقدامات خود را به ملت ارائه کنند. روحانی با اشاره به موفقیت‌های کشور در مدیریت و مقابله با کرونا گفت: بر اساس مستندات عینی که سازمان بهداشت جهانی هم آنها را تایید کرده است، ایران از جمله بهترین کشورها در مدیریت و مقابله با این بیماری بوده است و این موضوع برای مردم ما ملموس و محرز است و می‌توان به خوبی عملکرد مجموعه دستگاه‌ها را با سایر کشورها مقایسه کرد. رئیس‌جمهور با اشاره به برخی از پروژه‌های بزرگ ملی که در این دولت به ثمر رسیده، از جمله تحول سلامت، تعامل سازنده با جهان، تداوم خودکفایی در گندم، بنزین، گازوئیل و گاز، افزایش صادرات غیرنفتی کشور، احیاء دریاچه ارومیه، توسعه شرکت‌های دانش‌بنیان، شبکه ملی اطلاعات، آبادانی روستاها و ... گفت: هر یک از این موفقیت‌های بزرگ سزاوار توجه ویژه رسانه‌ای بوده است و اگر این دستاوردها و ثمرات آنها برای مردم به خوبی بازگو بشود می‌تواند در افزایش اعتماد عمومی به کل نظام تاثیرگذار باشد. روحانی گفت: عزم و اراده دولت برای تحقق شعار جهش تولید جدی است زیرا معتقدیم که موفقیت دولت، با همراهی ملت در این مسیر گامی بلند در موفقیت کل نظام است. لذا لازم است تا همه ارکان حاکمیتی تحت یک حاکمیت واحد عمل کنند تا همانگونه که در مقابله با کرونا موفق شدیم، با عملی‌سازی جهش تولید خود را برای ورود به ایران 1400 آماده نماییم. انتهای پیام/
 در گفت‌و‌گوی تلفنی رئیس مجلس افغانستان با قالیباف مطرح شد؛ همکاری دو کشور برای مقابله با تروریسم و موادمخدر , رؤسای مجالس جمهوری اسلامی ایران و افغانستان بر ضرورت همکاری دو کشور برای مقابله با تروریسم و مواد‌مخدر تأکید کردند. , به گزارش گروه پارلمانی خبرگزاری تسنیم، "میر رحمان رحمانی" رئیس مجلس نمایندگان افغانستان در گفت‌وگوی تلفنی با محمدباقر قالیباف، انتخاب وی به ریاست مجلس شورای اسلامی را تبریک گفت و  تداوم و گسترش مناسبات دوستانه مجلس افغانستان با مجلس شورای اسلامی ایران را خواستار شد. براساس این گزارش،قالیباف در این گفت‌وگو با تأکید بر ظرفیت‌ پارلمان‌های دو کشور گفت: تقویت و تحکیم مناسبات دوستانه ایران و افغانستان از اهمیت فراوانی برخوردار است و امیدواریم سطح  تعاملات بین دو کشور افزایش یابد و شاهد گسترش روابط در زمینه‌های مختلف به ویژه توسعه ارتباطات پارلمانی باشیم. رئیس مجلس شورای اسلامی در ادامه همچنین بر  تقویت امنیت مرزهای دو کشور تأکید کرد و افزود: با همکاری نزدیک جمهوری اسلامی ایران و افغانستان می‌توان برای مبارزه با تهدیدات  از جمله تروریسم، موادمخدر و دخالت کشورهای ثالث در بی‌ثبات‌سازی منطقه اقدامات مهمی به عمل آورد. قالیباف همچنین حمله اخیر تروریستی در این کشور را که منجر به شهادت تعدادی از شهروندان افغانستان شد، به مجلس، دولت و مردم افغانستان تسلیت گفت.  همچنین "میر رحمان رحمانی" رئیس مجلس افغانستان نیز در این گفت‌و‌گو با تبریک انتخاب قالیباف به ریاست مجلس شورای اسلامی بر آمادگی پارلمان افغانستان برای تقویت و تحکیم مناسبات دوستانه فی‌مابین در عرصه‌های مختلف سیاسی، فرهنگی و اقتصادی به ویژه پارلمانی تأکید کرد. رئیس مجلس افغانستان با تأکید بر روابط تاریخی دو کشور گفت: مجلس نمایندگان افغانستان از تداوم و گسترش مناسبات دوستانه خود با مجلس شورای اسلامی استقبال می‌کند. انتهای پیام/
 جزئیات نشست مجلس و دولت درباره آتش‌‌سوزی جنگل‌های منطقه زاگرس , نشستی با حضور نایب رئیس اول مجلس شورای اسلامی درباره بررسی علل و اقدامات دستگاه‌ها درباره مهار آتش‌سوزی جنگل‌‌های منطقه زاگرش برگزار شذ. , به گزارش گروه پارلمانی خبرگزاری تسنیم، نشستی با حضور نایب رئیس مجلس، نمایندگان استان‌های زاگرس‌نشین و مسئولانی از محیط زیست، وزارت دفاع و مراتع و آبخیزداری  به منظور بررسی علت آتش‌سوزی‌های دامنه‌دار در جنگل‌های بلوط زاگرس برگزار شد. براساس این گزارش، سیدامیرحسین قاضی‌زاده‌هاشمی نایب رئیس مجلس شورای اسلامی در ابتدای این نشست، گفت: علت برگزاری این جلسه بررسی آتش‌سوزی‌های دامنهدار در جنگل‌های مناطق زاگرس است و با توجه به اهمیت موضوع و شکل نگرفتن کمیسیونهای تخصصی و جلوگیری از اتلاف وقت نسبت به برگزاری این نشست با حضور مسئولان مربوطه اقدام کردیم. وی افزود: نگران بودیم که تا تشکیل کمیسیون‌های تخصصی مجلس، به وظیفه قانونی خود عمل نکنیم؛ بنابراین باید به این موضوع ورود می‌شد که چرا اطفای آتشسوزی‌ها با کُندی در حال انجام و حجم زیادی از منابع طبیعی در حال از بین رفتن است در این راستا لازم بود مجلس پیگیری لازم را داشته باشد و مقرر شد بنده این نشست را برگزار کنم که انتظار می‌ رود کمیسیون‌ها بهزودی شکل بگیرد و کمیسیون تخصصی یعنی کمیسیون کشاورزی، آب، منابع طبیعی و محیط زیست این موضوع را پیگیری کند‌، به عبارت دیگر ما به نیابت از کمیسیون کشاورزی به این موضوع ورود و کار را جلو می‌بریم. نایب رئیس اول مجلس با بیان اینکه مسئله آتش‌سوزی‌ها برای مجلس حساس است، گفت: این موضوع از حد طبیعی خارج شد؛ البته نکات زیادی در نشست امروز مطرح شده که تمامی آنها مستندسازی و به دستگاه‌ها ابلاغ می‌‌شود همچنین اعزام نیروهای رسمی باید بدون طی تشریفات قانونی انجام شود و همچنین 4 نفر از نمایندگان ‌مأمور شوند که این موضوع را پیگیری کنند. بهمن افراسیابی، معاون حفاظت و امور اراضی سازمان جنگل‌ها، مراتع و آبخیزداری کشور در این نشست میزان عرصه‌های منابع طبیعی کشور را 135 میلیون هکتار دانست و گفت: از این میزان 48.2 میلیون هکتار عرصه مقطعی، 14.2 میلیون هکتار عرصه‌های جنگی و 32.5 میلیون هکتار بیابان و مابقی سایر عرصه‌ها از جمله چمنزارها محسوب می‌شود. وی حریق و آتش‌سوزی را یکی از مهم‌ترین عامل تهدیدکننده منابع طبیعی خواند و افزود: در سایر کشورهای دنیا آتش‌سوزی وجود دارد که در دنیا سالانه بخشی از عرصههای منابع طبیعی و جنگل‌های دنیا طعمه حریق میشود. افراسیابی ادامه داد: در ایران به‌طور متوسط طی یک دوره 13 ساله حدود 16 هزار هکتار در سال طعمه حریق شده که بخش زیادی از آن جزو عرصههای مقطعی و چیزی حدود 4 هزار هکتار هم عرصه‌های جنگلی را شامل می‌شود. معاون حفاظت و امور اراضی سازمان جنگل‌ها، مراتع و آبخیزداری کشور یادآور شد: در سال‌های گذشته در بحث حریق سیاست‌های اجرایی را داشتیم و در سال 99 با توجه به بارندگیهای مناسب و بارانهای بهاری انتظار این بود که پوشش‌های جنگلی زیاد باشد بنابراین احتمال افزایش آتش‌سوزی‌ها را میدادیم و بهطور قطع امسال سال سختی برای محافظان طبیعت و جنگل‌بانان در عرصه‌های منابع طبیعی کشور است؛ در سال 99 سیاست‌های جدیدی را تعریف کردیم و به واحدهای اجرایی فرستادیم تا بتوانیم بر پایه بحث پیشگیری و توجه سازمان به این موضوع و با محوریت بومیان و ذینفعان منطقه گام مهمی برای کاهش آتش‌سوزی‌ها برداریم. وی با یادآوری اینکه نقشه‌های مربوطه به ویژه مناطق بحرانی را به استان‌ها داده‌ایم، گفت: با بلوک‌بندی و تقسیم منابع و اختصاص اعتباراتی تجهیزاتی خریداری و ارسال شده است. افراسیابی با بیان اینکه از ابتدای سال چندین فقره در کشور آتش‌سوزی رخ داده که بیشتر مربوط به استان‌های جنوبی بوده است، افزود: از این تعداد 115 مورد در مدت زمان کوتاه و متوسط اطفا شد و پنج مورد وسیع بوده که سه مورد آن اطفاء و دو مورد در حال خاموش شدن است البته دو مورد مربوط به کهگیلویه و بویراحمد و یک مورد برای خوزستان است که مبارزه با حریق ادامه دارد و در خوزستان کاملا آتش اطفاء و حریق خاموش شده است. معاون حفاظت و امور اراضی سازمان جنگل‌ها، مراتع و آبخیزداری کشور یادآور شد: در استان کهگیلویه و بویراحمد به دلیل وزش‌های باد آتش‌سوزی زیاد بوده و منطقه هم صعب‌العبور و غیرقابل دسترس است که این مشکل اطفای حریق را به تعویق انداخت همچنین شش بالگرد با همکاری هوانیرو، سپاه و هلال‌احمر و وزارت نفت برای اطفاء حریق فرستاده است. افراسیابی ادامه داد: از نمایندگان مجلس انتظار می‌رود با ارائه طرح‌هایی، کمبود اعتبارات و نیرو را در سازمان محیط زیست و مراتع جبران کنند تا بتوان به بهترین شکل از این مناطق حفاظت کرد. مسئولان وزارت دفاع در این نشست با تأکید بر ضروت اختصاص بودجه برای تأمین تجهیزات اطفای حریق، گفت: هزینه‌های پروازی فوق‌العاده سنگین است؛ برای آتش‌سوزی مراتع گچساران 8 فروند بالگرد در دو مرحله اختصاص دادیم، در بوشهر نیز پرواز داشتیم، برای خوزستان هم 4 فروند بالگرد فرستادیم و امروز 6 فروند بالگرد در اختیار یاسوج قرار دادیم. عیسی کلانتری رئیس سازمان حفاظت محیط زیست در ادامه این نشست با بیان اینکه آتش‌سوزی ممکن است اتفاق بیافتد که باید جلوی آن را گرفت و به حداقل ممکن رساند، گفت: دلیل آتش‌سوزی اخیر بارندگی‌ها و رویش مناسب است که با شروع فصل گرما بستری مناسب را برای ایجاد آتش فراهم کرده است. کلانتری با بیان اینکه آتش‌سوزی‌ها عامل طبیعی، انسانی و عمدی دارد، افزود: در اکوسیستم جنگل‌ها و مراتع آتش‌سوزی بخشی از طبیعت است و در همه دنیا رخ می‌دهد که در این راستا سال گذشته جنگل‌ها و مراتع استرالیا و کانادا با آن همه امکانات سوخت. رئیس سازمان حفاظت محیط زیست یادآور شد: البته باید آمادگی لازم را برای به حداقل رساندن آتش‌سوزی‌ها داشته باشیم کما‌اینکه آتش‌سوزی‌های کشور هم در مدت یک ماهه به هزار هکتار هم نرسیده است. وی با تأکید بر اینکه 27 هزار هکتار در خائیز سوخت، ادامه داد: از نظر طبیعی آتش‌سوزی در مراتع و جنگل در تمام دنیا رخ می‌دهد و در کشور ما هم در دو سه سال پیش در شمال کشور صدها هزار از اراضی جنگلی به خاطر بادهای گرم سوخت. رئیس سازمان محیط زیست با تأکید بر اینکه آتش‌سوزی در کشورمان نسبت به 10 سال گذشته کاهش پیدا کرده، گفت: کاهش آتش‌سوزی‌ها به دلیل افزایش تجهیزات نبوده بلکه آگاهی و هوشیاری مردم ارتقا پیدا کرده است و دولت در چند سال گذشته علی‌رغم تمامی مشکلات ریالی، ارزی و تحریمی چند هلیبورد و بالگرد تأمین کرد تا جلوی خسارات را بگیرد. وی ادامه داد: سال گذشته در زمان بررسی بودجه جلسه‌ای با آقای تاج‌گردون رئیس وقت کمیسیون بودجه داشتم و به او گفتم که باید مسائل زاگرس را به عنوان پروژه‌ای جدا دنبال کرد؛ حرف من این است که فکر نکنید صورت مسئله چیز بزرگی است؛ گفتم صورت مسئله را بدانید که چه کاری باید انجام دهیم در این رابطه پروژه زاگرس میانی اگر به صورت طرح مستقل در مجلس شورای اسلامی تصویب شود، گامی رو به جلو است کما این‌که در دوره قبلی هم مطرح شد، اما به خاطر کرونا و اتفاقات بعد از مجلس دهم نتوانست آن را بررسی و تعیین تکلیف کند. ما در سازمان منابع طبیعی و محیط زیست هزاران مشکل داریم که تا زمانی که تصویب نشود، نمی‌توان برای آن کاری کرد. رئیس سازمان محیط زیست با تأکید بر اینکه زاگرس مرکزی و میانی به برنامه‌ریزی مستقلی در دستگاه‌ها نیاز دارد، افزود: می‌توان آن را مثل پروژه دریاچه ارومیه دنبال کرد و بعد از آن چند پایگاه هوایی و آتش‌نشانی مشخص کرد ولی با این بودجه محیط زیست و سازمان جنگل‌ها و مراتع پیشبرد کارها سخت است. وی با اشاره به بودجه سازمان محیط زیست، گفت: کل بودجه سازمان محیط زیست 750 میلیارد تومان است که 720 میلیارد تومان آن صرف حقوق و مزایا می‌شود یعنی حدود 92 درصد بودجه برای حقوق و مزایا داده می‌شود وسع دولت هم نمی‌رسد زمانی که نفت هر بشکه 100 دلار بود کاری نکردند، الآن که نمی‌توانیم نفت بفروشیم و به خاطر کرونا مالیات قطع شده است پس تقاضاها را مبتنی بر واقعیات کشور ببینید؛ برای ما هم مهم است که حتی یک هکتار بسوزد و آن را هم زیاد می‌دانیم اما در طول یک ماه گذشته تنها 990 هکتار آتش گرفته است. در ادامه این نشست محمدجواد عسکری خطاب به رئیس سازمان محیط زیست گفت: ما نگران جنگل‌های زاگرس هستیم، زیرا بزرگترین بانک ژنی است و باید برای آیندگان حفظ شود. این آتشسوزی‌ها جبران‌ناپذیر است، چرا در زمان مناسب و به موقع برای اطفای حریق اقدام نمی‌شود؟ نماینده مردم داراب در مجلس یازدهم افزود: تمامی کشورها در حوزه مباحث علوم کشاورزی تلاش می‌کنند که بانک‌های ژنی خود را حفظ کنند، بنابراین ما هم باید نگران جنگل‌های بلوط باشیم و دستگاه‌های متولی موظف هستند در این راستا حرکت کنند. وی بر ضرورت پیشگیری از آتش‌سوزی مراتع و جنگلها تأکید کرد و گفت: اگر دستگاه‌های متولی در زمان مناسب ورود می‌کردند، به‌طور قطع خسارت‌ها کاهش مییافت، همچنین باید تأمین تجهیزات و امکانات مناسب و آموزش نیروهای محلی در دستور کار قرار گیرد. نوروزی، به عنوان نماینده تشکل‌های مردمی یادآور شد: رئیس سازمان محیط زیست باید تلاش زیادی برای حفظ جنگل‌ها و مراتع داشته باشد. نماینده تشکل‌های مردمی بیان کرد: مدیرکل منابع طبیعی کهگیلویه و بویراحمد تأکید داشت که حتی یک ریال از اعتبارات استانی به منابع طبیعی اختصاص نیافته و حتی تأمین هزینه سوخت خودروهای مأ‌موران منابع طبیعی نیز برایمان مشکل است. وی با تأکید بر اینکه 40 تا 50 درصد آب زیرزمینی کشور از طریق زاگرس تأمین می‌شود، ت‌أکید کرد: خطر بیابانی شدن حوزه زاگرس را تهدید می‌کند، از وزارت ارتباطات انتظار می‌رود شماره‌ای 3 رقمی را برای اعلام آتشسوزی مراتع و جنگل‌ ها از سوی مردم اعلام کند. همچنین می‌طلبد تأمین امکانات اولیه برای اطفای حریق و راه‌اندازی پایگاه اطفای حریق در دستور کار قرار گیرد. در ادامه ایزدی نیز به عنوان نماینده تشکلهای مردمی با بیان اینکه حیات و معیشت بخش زیادی از استانهای جنوب وابسته به کوه‌های خائیز است، گفت: زیستگاه‌های ارزشمندی در این منطقه قرار دارد که نیروها با دستان خالی از آنها حفاظت می‌کنند. تمام هستی مردم ما در زاگرس قرار دارد، مگر میشود ما نگران آن نباشیم؟ وی با بیان اینکه نباید دست روی دست گذاشت تا جنگل‌های بلوط از دست بروند، ادامه داد: طی سه هفته آینده علوفه مناطق سرحد خشک می‌شود و خطر آتشسوزی مناطق زاگرس را تهدید می‌کند، ارزش اکولوژیک هر درخت بلوط یک میلیارد تومان است. این نماینده تشکل‌های مردمی بر ضرورت تأمین بالگرد اطفاء حریق تأکید کرد و گفت: این مهم باید در قالب طرح ملی دیده شود و همچنین گروه‌های محلی نیز باید تجهیز شوند. آتش‌سوزی زاگرس باید جدی گرفته شود، مسببان سهوی و عمدی این موضوع تحت پیگرد جدی قانون قرار گیرند. جلال رشیدی نماینده مرودشت در مجلس یازدهم با بیان اینکه آتش‌سوزی جنگل‌های زاگرس قابل پیشبینی بود، اما دستگاه‌ها نتوانستند جلوی آتش‌سوزی را بگیرند، گفت: کوه‌های حوزه انتخابیه شب گذشته دچار حریق شد، اما متأسفانه هیچ بالگردی برای اطفای حریق در اختیار نبود و تنها نیروهای مردمی و بسیج بدون داشتن تجهیزات مناسب، اقدام به اطفای حریق کردند. وی ادامه داد: بخشی از آتش‌سوزی‌ها عمدی و بخشی غیرعمدی است؛ چرا سازمان محیط زیست و منابع طبیعی نمی‌توانند نیروی مناسب را برای حفاظت از مراتع و جنگل‌ها تأمین کنند. متأسفانه حوزه انتخابیه اینجانب تنها دو نیروی حافظ محیط زیست دارد، بنابراین ضروری است افزایش نیروها و استفاده از ظرفیت ثمن‌ها و نیروهای مردمی در دستور کار قرار گیرد. سارا فلاحی نماینده مردم ایلام در مجلس یازدهم نیز با بیان اینکه ما زاگرس‌نشینان مورد کم‌لطفی‌های زیادی قرار گرفته‌ایم، گفت: حداقل منابع طبیعی و جنگلهایی را که خداوند عنایت فرموده است، را حفظ کنید. امیدوار هستیم مسئولان مربوطه نگرانی بیشتری نسبت به حفظ محیط زیست و منابع طبیعی داشته باشند و برای حفاظت از جنگل‌ها نیروهای انسانی را افزایش و از لحاظ معیشت و حقوق به آنها رسیدگی کنیم، ایلام را با بلوطستان‌هایش می‌شناسیم و اگر بسوزند، هویت مردم این منطقه می‌سوزد. وی با بیان اینکه ضروری است زیرساخت‌های لازم جهت حفاظت از این منابع طبیعی از سوی دولت تأمین شود، ادامه داد: نیاز است دولت از واگذاری امکانات اطفای حریق جلوگیری نکند و همچنین در زمینه مدیریتی راهکارهای مدون داشته باشد، زیرا در زمینه مدیریت خطر نگاه سیستماتیک نداریم، در حالی که ما باید به طول سیستماتیک آن را بررسی کنیم. فرهاد طهماسبی نماینده استهبان و نی‌ریز در مجلس یازدهم با انتقاد از عدم توجه کافی به نیروهای محیط‌بان و جنگل‌بان گفت: آتش‌سوزی مراتع و جنگل‌ها را باید جدی گرفت، متأسفانه ما حتی یک خودروی مجهز نداریم و نیاز است تجهیزاتی برای پارک ملی بختگان و بهرام‌پور در نظر گرفته شود. سیدمحمد موحد نماینده مردم کهگیلویه و بهمئی نیز با ابراز تأ‌سف از اینکه کوه خائیز نزدیک به 4 روز در آتش می‌سوخت، گفت: متأسفانه اقدامات مناسبی برای اطفای حریق انجام نشد و نزدیک به 18 ساعت هیچ دستگاهی آنجا حضور نداشت؛ از طریق فرماندهی سپاه و ارتش بالگردهایی فرستاده شد، اما متأسفانه امکانات آنها نیز محدود بود که در نهایت 40 هکتار از منابع طبیعی کاملا از بین رفت، 150 هکتار دچار آسیب شد و بخش زیادی از گونه‌های گیاهی و حیات وحش نیز از بین رفت؛ با هر مسئولی که برای امدادرسانی صحبت می‌کردیم، میگفت که مطالبات ما را ندادند و نمی‌توانیم کمک کنیم. وی با انتقاد از اینکه زندگی مردم حوزه کوه خائیز دچار چالش‌های زیای شده، تصریح کرد: مشکلات به این زودی قابل ترمیم نیست، بنابراین عاجزانه تقاضای همراهی و مساعدت داریم. علیزاده نماینده دوره یازدهم مجلس شورای اسلامی نیز از رئیس سازمان محیط زیست خواستار اصلاح دیدگاهش نسبت به محیط زیست شد و گفت: متأسفانه در حوزه منابع طبیعی یک خودرو می‌خواستیم که اختصاص داده نشد، چگونه با دستان خالی باید آتش را خاموش کرد. وی از نیروهای نظامی و مردم که برای اطفای حریق جنگل‌های زاگرس اقدام کردند، تشکر کرد و گفت: اگر حتی یک متر از منابع حفاظت شده دچار آتش‌سوزی شود، باید برای آن حسرت خورد. متأسفانه تنها مردم و نیروهای نظامی دغدغه حفظ محیط زیست را دارند، اما در سطوح بالای مدیریت و دولت این نگرانی و دغدغه وجود ندارد، به‌طور قطع ما این موضوع را در قالب طرح سؤال از رئیس‌جمهور در دستور کار قرار خواهیم داد، حوزه زاگرس قلب حوزه انتخابیه من است و اگر جنگل را از دست دهیم، زندگیمان به خطر می‌افتد. محمد خدابخشی نماینده مردم الیگودرز در مجلس یازدهم نیز گفت: براساس برآورد کارشناسان هر درخت بلوط 3 میلیارد تومان ارزشگذاری می‌شود و باید بررسی شود که آتش‌سوزیهای اخیر چه خساراتی را به کشور تحمیل کرد؛ نتیجه نوع نگاه کلانتری رئیس سازمان محیط زیست، آتش‌سوزی‌های اخیر است و مایه تأسف است کسی که داعیهدار محیط زیست است، بی‌مسئولانه در مورد محیط زیست اظهارنظر میکند. وی خطاب به رئیس سازمان محیط زیست گفت: افرادی در تشکیلات عریض و طویل محیط زیست با اجرای طرح‌هایی به دنبال به خطر انداختن سلامت مردم هستند؛ ضروری است از فعالیت افراد رانتخوار در محیط زیست جلوگیری شده و همچنین کمترین خواسته ما استعفای کسانی است که در آتش‌سوزی‌های زاگرس کوتاهی کردهاند. محمدحسن آصفری نماینده مردم اراک نیز با انتقاد از اظهارات مطرح شده رئیس سازمان محیط زیست در این نشست گفت: آقای کلانتری میگوید آتش‌سوزی در همه کشورها وجود دارد در حالی که حتی در کشورهای همسایه مانند افغانستان و پاکستان چنین اتفاقی رخ نمی‌دهد. غلامرضا تاجگردون منتخب مردم گچساران در این نشست گفت: بهتر بود در این جلسه ستاد بحران و مسئولان سازمان برنامه و بودجه حضور پیدا می‌کردند تا درباره تخصیص اعتبارات توضیح داده شود، البته بحران و آتش‌سوزی از حوزه انتخابیه من شروع شد و امسال 150 هکتار سوخت در حالی که این میزان سال گذشته 400 هکتار بود. منتخب مردم گچساران و باشت در مجلس یازدهم یادآور شد: ضروری است در این موضوع مدیریت بحران و راه‌های جلوگیری از آن بررسی شود؛ پس از وقوع آتش‌سوزی در گچساران با رئیس منابع طبیعی استان صحبت کردم که ایشان تأکید کرد که موضوع را به تهران منتقل می‌کند و چیزی هم در دست آنها نیست، سپس با وزارت کشور تماس گرفتم که گفت به آنها مربوط نیست و باید به منابع طبیعی گفته شود، مسئولان وزارت دفاع هم دوستانه به من گفتند سال گذشته برای مدیریت اطفای حریق تلاش‌هایی صورت گرفت و سازمانی هم تشکیل شد اما تعطیل شده است و دلیل آن این است که قراردادی با دستگاه‌های مسئول مثل محیط زیست و منابع طبیعی منعقد شده که برای اطفای حریق اما آنها پول را به وزارت دفاع ندادند. که در نهایت با امیر حاتمی صحبت کردم و ایشان بالگرد به منطقه فرستادند. وی با تأکید بر اینکه مردم در اطفای حریق حضور پررنگ داشتند، تصریح کرد: اگر مردم نبودند وضعیت بدتر و وخیم‌تر می‌شد در این رابطه با فرمانده هوانیروز هم صحبت کردم و او توضیح داد که اگر بخواهد بالگرد برای خاموش کردن آتش به فارس و خوزستان و سایر مناطق بفرستد باید از فرماندهی منطقه تا تهران و بعد از آن پروسه‌ای طی شود که این فرآیند اداری زیادی را طی می‌کند و به طور قطع این روند طولانی درست نیست و نباید در مدیریت بحران رخ دهد. وی یادآور شد: البته سال گذشته هم آقای کلانتری به من گفت که باید موضوع زاگرس را جدا دید، بنابراین در بودجه امسال 100 میلیارد تومان را برای منابع طبیعی در منطقه زاگرس اختصاص دادیم که باید در طول این سال پرداخت شود. در ادامه عیسی جعفری نماینده کبودرآهنگ در این نشست، با انتقاد از اینکه مردم نمیتوانند با دستان خالی آتش را خاموش کنند، گفت: اگر اقدام به موقع صورت می‌گرفت وسعت آتش‌سوزی‌ها کاهش می‌یافت، نیاز است تأمین تجهیزات و امکانات اطفای حریق در دستور کار قرار گیرد. وی تأکید کرد که سازمان محیط زیست باید از لابی‌های خطرناک سیاسی دوری کند. ابراهیم رضایی نماینده دشتستان گفت که ده‌ها هکتار در بوشهر و دشتستان آتش گرفته و نماینده باید دنبال کپسول آتش نشانی و بالگرد باشد در حالی که این کار وظیفه دولت است؛ متأسفانه هیچ پروازی در استان برای اطفای حریق انجام نشد و در این رابطه نیاز است پرداخت خسارات کشاورزان و دامداران مورد توجه قرار گیرد و با مسئولانی که به وظیفه خود به درستی عمل نکردند برخورد جدی و فکری برای پیشگیری از این حوادث شود. در ادامه علیرضا ورناصری، نماینده مسجدسلیمان یادآور شد: با توجه به اینکه در گذشته هم شاهد این آتش‌سوزی‌ها بودیم باید فکر اساسی صورت میگرفت که این اتفاق رخ نداد؛ تنها نیروهای نظامی و مردمی کمک کردند و خبری از نیروهای دولتی نبود؛ انتظار می‌رود مجلس به این موضوع ورود و با نظارت مناسب ریل‌گذاری مناسب را انجام دهد. حسین بامیری نماینده لردگان در ادامه افزود: هر ساله در حوزه زاگرس شاهد وقوع این آتش‌سوزی‌ها هستیم بنابراین دیگر نمی‌توان نام آن را بحران گذاشت و  این سوء‌مدیریت است نه بحران. وی خواستار تجمیع ایستگاه‌های آتش‌نشانی شد و ادامه داد: باید امکانات لازم تأمین شود زیرا مناطق زاگرسنشین از حداقل امکانات بی‌بهره هستند. در پایان این نشست برخی از نمایندگان تأکید داشتند که باید نشست دیگری با حضور رئیس سازمان برنامه و بودجه و مسئولان مدیریت بحران برگزار شود که در نهایت مقرر شد نشست دیگری برگزار شود. انتهای پیام/ پایان پیام
 توضیحات دفتر مطهری درباره اتهامات علیه وی در فضای مجازی , دفتر نماینده مردم گرمسار در یازدهمین دوره مجلس شورای اسلامی توضیحاتی درباره بری اتهامات علیه وی در فضای مجازی ارائه کرده است. , به گزارش گروه پارلمانی خبرگزاری تسنیم، به تازگی از سوی برخی کاربران شبک‌های اجتماعی در فضای مجازی، اتهاماتی علیه اردشیر مطهری نماینده مردم گرمسار در یازدهمین دوره مجلس شورای اسلامی مطرح شده که طبق آن، مطهری را به قتل یک ستوان نیروی انتظامی متهم کرده‌اند. حالا، دفتر اردشیر مطهری نماینده مردم گرمسار در مجلس توضیحانی در این باره ارائه کرده است که به شرح زیر است:  سلام مردم ایران  در آغازین روزهای شروع به کار مجلس انقلابی برخی رسانه‌های معاند نظام و اشخصاصی که سابقه مشخصی در مخالفت با انقلاب و نیروهای انقلابی دارند و طاقت‌شان برای شروع تخریب مجلس تمام شده، اقدام به انتشار نامه‌ای جعلی علیه اردشیر مطهری نماینده مردم گرمسار و آرادان در مجلس شورای اسلامی کردند.  این افراد جاعل و فریب‌کار نامه شماره  9128122/4214/115/1714 مورخه 23/3/91 پلیس آگاهی ناجا به کانون سردفتران و دفتریاران را با همان شماره و تاریخ و امضاء جعل کرده،  مطلبی دروغ جای محتوای نامه اصلی گذاشته‌اند! این نامه در جست‌وجوی اینترنتی با عنوان " هشدار نیروی انتظامی در خصوص کلاهبرداری از دفاتر اسناد رسمی" به راحتی پیدا می‌شود و امضای نامه نیز متعلق به رئیس وقت پلیس آگاهی ناجا سرتیب دوم پاسدار سید حسن بتولی بوده است. جاعالان اما ضمن تغییر متن نامه، عنوان سردار بتولی را به رئیس بازرسی ناجا تغییر داده‌اند و به خودشان زحمت نداده‌اند که ببینند رئیس بازرسی ناجار در خرداد سال 91 چه کسی بوده است؟! این در حالی است که اگر کینهای نسبت به مجلس جدید نبود، می‌توانستند با یک جستو‌جوی ساده اینترنتی متوجه جعلی بودن نامه شوند. کافی بود اسم سردار بتولی را جستو‌جو کنند تا بفهمند در آن تاریخ سمت ایشان چه بوده است؟ یا از ناجا و یا دادسرای نیروهای مسلح استعلام می‌کردند و یا دنبال خانواده مقتول ادعایی می‌گشتند ببینند اساساً این ستوان وظیفه وجود خارجی داشته یا نه؟! اگر وجود داشته ساکن کجا بوده، خانوادهاش چه کسانی بودهاند؟ پدر، مادر، برادر و خواهرش چه کسانی بودهاند! حتی یک استعلام ساده از ناجا نشان می‌داد آقای اردشیر مطهری هیچگاه در یگان ویژه ناجا شاغل نبوده و در تاریخ 17/1/1393 از نیروی انتظامی بازنشسته شده است که این هم قابل استعلام بود. اما ظاهرا ناراحتی برخی از شکل‌گیری مجلس انقلابی چنان شدید و کینه آنان نسبت به نمایندگان انقلابی مردم چنان عمیق است که این بار برای تخریب وجهه مجلس دست به جعل سند زدند! این رفتار جاعلانه و دروغ‌پردازانه رسانههای ضد انقلاب اولین بار نیست که انجام می‌شود و آخرین بار هم نخواهد بود. آقای مطهری نیز از ابتدای ورود به این مسیر میدانستند که وارد چه فضایی می‌شوند و با علم به سنگاندازی‌ها، تهمتها و دروغ‌ها، با آبروی سالهای مجاهدت خود وارد میدان مبارزه با ناکارآمدیها و بی‌تدبیری‌ها شدند و البته اولین قربانی کینه‌توزی‌ها علیه مجلس انقلابی. لذا مردم مظلوم و نجیب ایران بدانند که به هیچ عنوان چنین رفتارهای غیراخلاقی و زشتی ذره‌ای تردید در مسیر انقلابی ایشان و سایر نمایندگان ایجاد نخواهد کرد و قاطعانه بر سر اصول خود و دفاع از نظام و مردم ایستادهاند.   با احترام و تشکر دفتر نماینده مردم گرمسار و آرادان در مجلس شورای اسلامی انتهای پیام/
 جهانگیری: بازار سرمایه ریسک‌پذیر است/ مردم با کارشناسان مشورت کنند , معاون اول رئیس‌جمهور گفت: باید از اعتماد مردم به بازار سرمایه حراست و حفاظت شود البته مردم باید بدانند که بازار سرمایه ریسک‌پذیر است و حتماً باید برای فعالیت در این بازار با کارشناسان مشورت کنند. , به گزارش حوزه دولت خبرگزاری تسنیم، اسحاق جهانگیری معاون اول رئیس‌  جمهور در جلسه ستاد فرماندهی اقتصاد مقاومتی، نقش بازار سرمایه را در مردمی کردن اقتصاد پراهمیت و اساسی دانست و گفت: حضور و فعالیت مردم در بازار سرمایه به معنای این است که افراد صاحب و مالک سهم کارخانجات بزرگ کشور می‌شوند. وی با اشاره به گزارش رئیس سازمان بورس و اوراق بهادار مبنی بر اینکه در حال حاضر 13 میلیون نفر دارای کد معاملاتی هستند و در بازار سرمایه فعالیت می‌کنند، از دست‌اندرکاران سازمان بورس قدردانی کرد و افزود: شاخص‌های موجود نظیر تأمین مالی، شاخص کل بورس،‌ ارزش معاملات و تعداد کدهای معاملاتی فعال نشان می‌دهد که بازار سرمایه کشور بزرگ شده و عمق پیدا کرده است. معاون اول رئیس‌جمهور با تأکید بر اینکه بازار سرمایه همواره و به‌خصوص در شرایط کنونی از اهمیت فراوانی برای کشور برخوردار است، گفت: بازار سرمایه برای همه دولت‌ها و حکومتها با اهداف مختلفی که دارند اهمیت دارد و یکی از مهم‌ترین اهداف آن شفاف‌سازی اقتصاد است. جهانگیری با تأکید بر اینکه بازار سرمایه نقش مهم و اساسی در شفافسازی اقتصاد ایفا می‌کند، افزود: عملکرد شرکت‌هایی که سهام خود را در بازار سرمایه عرضه میکنند تا حد زیادی باید شفاف باشد و عملکرد آنها زیر نظر سرمایه‌گذاران و کارشناسان اقتصادی خواهد بود و این برای هر اقتصاد و به خصوص اقتصاد کشور ما اهمیت دو چندان دارد. وی، آزادسازی سهام عدالت و امکان خرید و فروش آن در بورس را یکی از بزرگترین طرح‌های اقتصادی و اجتماعی کشور پس از انقلاب اسلامی برشمرد و خاطرنشان کرد: حدود 50 میلیون نفر از مردم کشور در قالب طرح سهام عدالت، سهامدار کارخانجات مهم دولتی شده‌اند و امروز ارزش سهام آنها از رشد قابل قبولی برخوردار شده است به‌گونه‌ای که در حال حاضر ارزش سهام 500 هزار تومانی بین 7 تا 8 میلیون تومان و ارزش سهام یک میلیون تومانی بین 15 تا 16 میلیون است. معاون اول رئیس‌جمهور با اشاره به امکان مدیریت مستقیم و غیرمستقیم سهام عدالت توسط دارندگان این سهام، گفت: البته دولت به مردم توصیه می‌کند که سهام خود را نفروشند، چرا که ارزش آن افزایش پیدا خواهد کرد، البته شرایط برای کسانی که واقعا به پول آن نیاز دارند مهیا است تا بتوانند سهام خود را در بورس بفروش برسانند. جهانگیری همچنین با اشاره به توافقات صورت گرفته برای پذیرش سهام عدالت به عنوان وثیقه و اعطای کارت اعتباری به دارندگان سهام عدالت تصریح کرد: با اجرای این طرح این امکان فراهم می‌شود که سهام عدالت به عنوان وثیقه پذیرفته شود و افراد بتوانند با دریافت کارت اعتباری، بخشی از نیازهای خود را برطرف کنند. وی همچنین با اشاره به طرح موضوع شرکت‌های سرمایه‌گذاری استانی در جلسه هیئت دولت،‌ اظهارداشت: این موضوع در دست بررسی است و در خصوص ساز و کار آن به نحوی تصمیمگیری خواهد شد که مصلحت سهام‌داران و مردم مدنظر باشد. معاون اول رئیسجمهور افزایش چشمگیر حضور و فعالیت مردم در بازار سرمایه را از مهم‌ترین اتفاقات اقتصادی دانست و با اشاره به امکان خرید و فروش سهام عدالت در بورس، گفت: با اجرای طرح آزادسازی سهام عدالت و امکان خرید و فروش آن، بخش مهمی از یکی از اهداف اصلی اقتصاد مقاومتی برای مردمی کردن اقتصاد محقق شده است. جهانگیری با اشاره به افزایش برنامه‌های تأمین مالی در بازار سرمایه، گفت: البته اقتصاد ایران اقتصادی بزرگ است و باید تأمین مالی از طریق بازار سرمایه بیش از میزان فعلی باشد و در این زمینه بخش خصوصی و شرکتهای بزرگ عمومی نیز باید فعالیت گستردهتری داشته باشند، چراکه بهترین محل برای تأمین مالی آنها بازار سرمایه است. وی با بیان اینکه روز گذشته فروش موفقیت‌آمیز حدود 10 هزار میلیارد تومان اوراق مالی دولت با نرخ سود 15 درصد انجام شد که البته بیش از 18 هزار میلیارد تومان تقاضا برای آن وجود داشت، به برنامه سال گذشته دولت برای فروش اوراق مشارکت اشاره و خاطرنشان کرد: سال گذشته با وجود آنکه نرخ سود فروش اوراق مشارکت 20 درصد بود اما به اندازه امسال استقبال نشد و این افتخار بزرگی است که نرخ سود بانکی در کشور به سمت منطقی شدن در حال حرکت است. معاون اول رئیس‌جمهور با تأکید بر اهمیت بازار سرمایه برای تأمین مالی طرح‌های مختلف اظهارداشت: اقتصاددانان کشور این موضوع را مورد توجه قرار دهند، حدود 10 سال است که نرخ رشد سرمایه‌گذاری کشور منفی بوده و این برای آینده اقتصاد ایران مشکل بزرگی است، باید برای فعالان بازار سرمایه و بخش خصوصی انگیزه ایجاد کنیم تا با استفاده از بازار سرمایه، تأمین مالی و نسبت به سرمایهگذاری اقدام کنند. وی با اشاره به دستور رئیس‌جمهور مبنی بر عرضه و فروش سهام شرکت‌ها در بازار سرمایه گفت: سهام شرکت‌های دولتی با مسئولیت وزارت امور اقتصادی و دارایی در بازار سرمایه عرضه شده و می‌شود و امروز که تقاضا برای خرید سهام شرکت‌ها از سوی مردم رو به افزایش است، هیچ فرصتی برای شرکت‌های بزرگ و نهادهای عمومی بهتر از شرایط فعلی نیست. معاون اول رئیس‌جمهور افزود: با دستور و مجوزی که مقام معظم رهبری دادند، حتی نهادهای نظامی نیز می‌توانند سهام شرکت‌ها و بنگاه‌های زیرمجموعه خود که فعالیتهای غیرنظامی دارند را در بازار سرمایه عرضه کنند. جهانگیری با اشاره به ادغام هفت بانک و مؤسسه اعتباری وابسته به نیروهای مسلح در بانک سپه، تصریح کرد: خوشبختانه اتفاق مهمی در این زمینه رخ داده و نهادهای نظامی از فعالیت‌های بانکداری کناره‌گیری کرده‌اند و شاهد ادغام بانک‌های متعلق به این نهادها در بانک سپه هستیم. وی، از بازار سرمایه و مشارکت فعال مردم برای حضور در این بازار به عنوان فرصتی بزرگ برای اقتصاد کشور یاد کرد و گفت: باید از اعتماد مردم به بازار سرمایه حراست و حفاظت شود البته مردم باید بدانند که بازار سرمایه ریسک‌پذیر است و حتماً باید برای فعالیت در این بازار با کارشناسان مشورت کنند. معاون اول رئیس‌جمهور همچنین با اشاره به مصوبه جدید شورای عالی اقتصادی سران سه قوه در خصوص واگذاری سهام شرکتها در بورس افزود: براساس این مصوبه، شرکت‌هایی که در سال 99 موفق به عرضه سهام خود در بازار سرمایه شوند، سازمان امور مالیاتی کشور تنها مالیات یک سال آنها را محاسبه می‌کند و به مالیات سالیان گذشته آنها ورود نخواهد‌کرد. جهانگیری در ادامه این جلسه با اشاره به گزارش ارائه شده از سوی رئیس سازمان شیلات ایران در خصوص طرح توسعه پرورش ماهی در دریا و اهداف و مزایای این طرح گفت: طرح توسعه پرورش ماهی در قفس از هر نظر مورد حمایت دستگاه‌های اقتصادی دولت است و وزارت جهاد کشاورزی نیز با جدیت این موضوع را در دست پیگیری دارد. وی طرح تدوین شده سازمان شیلات برای توسعه پرورش ماهی در قفس را از طرح‌های مهم اقتصاد مقاومتی توصیف کرد و گفت: در سالهای نخست شروع اجرای این طرح، دولت در حد توان خود از آن حمایت خواهد کرد و لازم است که ستادی در وزارت جهاد کشاورزی مسئولیت پیگیری این طرح را عهده دار شود و وزارت صنعت، معدن و تجارت نیز برای ساخت تجهیزات مورد نیاز صنعت پرورش ماهی در قفس در داخل کشور برنامه‌ریزی کند و پیگیریهای لازم را برای تأمین نیازهای مرتبط با این صنعت را انجام دهد. معاون اول رئیس‌جمهور با اشاره به وجود سواحل طولانی در شمال و جنوب کشور، گفت: سواحل کشور در شمال و جنوب از نعمت‌های بزرگی است که خداوند به کشور ما عطا کرده که می‌توانند نقش بسیار مؤثری در روند توسعه کشور داشته باشند، اما متأسفانه آن طور که باید مورد استفاده قرار نگرفته و مناطق اطراف این سواحل نظیر سواحل مکران معمولاً به عنوان مناطق محروم محسوب می‌شوند. جهانگیری با تأکید بر اینکه باید برای اقتصاد دریامحور، کاری جدی در کشور انجام شود، گفت: برای توسعه اقتصاد دریامحور بخش خصوصی، سازمان برنامه و بودجه، وزارتخانه‌های اقتصاد و صمت و همه دستگاههای مرتبط باید بسیج شوند چرا که با فعال شدن اقتصاد دریامحور هزاران فرصت شغلی در صنایع و خدمات مرتبط با آن راه‌اندازی خواهد شد. وی با تأکید بر اینکه توانایی صنعتی کشور بسیار فراتر از میزان فعلی است، گفت: سازمان برنامه و بودجه باید موضوع ساخت داخل و تأمین نیازهای طرح توسعه پرورش ماهی در قفس را از معاونت علمی و فناوری رئیس‌جمهور و وزارت صنعت معدن و تجارت پیگیری کند. معاون اول رئیس‌جمهور با اشاره به اعلام آمادگی صندوق توسعه ملی برای اعطای تسهیلات ریالی و ارزی برای طرح توسعه پرورش ماهی در قفس، از رئیس این صندوق خواست زمان بازپرداخت این تسهیلات را طولانی‌تر در نظر بگیرند و دوره تنفس مناسب نیز برای بازپرداخت این تسهیلات لحاظ کنند. جهانگیری افزود: اگر سیاست‌ها و برنامه‌های مناسبی برای توسعه صنعت پرورش ماهی در قفس بکار گرفته شود و دولت نیز از این طرح حمایت کند،‌ با توجه به بازدهی مناسب و بازگشت سرمایه، این طرح به زودی جایگاه خود را پیدا خواهد کرد و روندی رو به رشد در پیش خواهد داشت و در مدت زمان کوتاهی از حمایت دولت بی‌نیاز خواهد شد. همچنین در این جلسه که وزرای میراث فرهنگی، گردشگری و صنایع دستی، جهاد کشاورزی، نفت، امور اقتصادی و دارایی، فرهنگ و ارشاد اسلامی، رئیس سازمان برنامه و بودجه، رئیس سازمان امور اداری و استخدامی، معاون رئیس‌جمهور در امور زنان و خانواده، فرمانده قرارگاه سازندگی خاتم‌الانبیاء(ص)، رئیس اتاق بازرگانی ایران و رئیس هیئت عامل صندوق توسعه ملی نیز حضور داشتند، رئیس سازمان بورس و اوراق بهادار گزارشی از وضعیت بازار سرمایه و عملکرد پروژه‌های اقتصاد مقاومتی مرتبط با این سازمان ارائه کرد. رئیس سازمان بورس و اوراق بهادار در این گزارش به تشریح مسیر پیش روی این سازمان پرداخت و گفت: ارتقاء اثربخشی و کارآیی نظام نظارتی سازمان بورس، بهبود نقدشوندگی در بازار سرمایه، بین‌المللی شدن بازار سرمایه و حضور در بازارهای بینالمللی، توسعه کمی و کیفی ابزارها و نهادهای مالی در کنار بهبود نقش ارکان بازار سرمایه، ارتقاء بهره‌وری سرمایه‌های سازمانی و توسعه آموزش و فرهنگ سرمایه‌گذاری و بهبود نظام اطلاع‌رسانی در بازار سرمایه از جمله اهدافی است که سازمان بورس دنبال می‌کند. وی همچنین گزارشی از نقش بازار سرمایه در تأمین مالی، ارزش بازار سرمایه، ارزش معاملات، شاخص کل، تعداد نهادهای مالی فعال و تعداد کدهای معاملاتی در این بازار ارائه کرد و افزود: ارتقاء شفافیت در انتشار اطلاعات شرکتهای فعال در بازار سرمایه از جمله دستاوردهای اخیر است به‌گونه‌ای که با پیگیری‌های سازمان بورس و اصلاحات صورت گرفته تأخیر در انتشار اطلاعات شرکتها از چند روز به نصف روز کاهش یافته است. رئیس سازمان شیلات ایران نیز در این نشست گزارشی از طرح توسعه پرورش ماهی در دریا و اهداف و مزایای این طرح ارائه کرد و گفت: اشتغالزایی در جوامع محلی به ویژه جامعه صیادی، بهره‌برداری از ظرفیت جزایر برای افزایش تولید ناخالص ملی، بهره‌برداری از منابع آب شور و لب شور با توجه به محدودیت منابع آب شیرین، دستیابی به تولید 200 هزار تُن تا پایان برنامه ششم و 400 هزار تُن در افق 1404 و بهره‌برداری از پهنه‌های دریایی و استفاده کمتر از اراضی خشکی به ویژه در شمال کشور از جمله اهداف این طرح محسوب می‌شود. وی گزارشی از ظرفیت آبهای دریای خزر و خلیج فارس و دریای عمان در طرح توسعه پرورش ماهی در قفس ارائه کرد و افزود: ظرفیت آب‌های دریای خزر یک میلیون تُن و خلیج فارس و دریای عمان 3.6 میلیون تُن است. رئیس سازمان شیلات ایران همچنین ضمن ارائه گزارشی از وضعیت موجود تولید آبزیان کشور و تراز تجاری سازمان شیلات در سال‌های برنامه، برخی مشکلات و چالش‌های پیش روی اجرای این طرح را مطرح کرد. در ادامه این جلسه یکی از تولیدکنندگان بخش خصوصی فعال در حوزه آبزی‌پروری و پرورش ماهی در قفس نیز گزارشی از طرحها و برنامههای در دست اجرای خود ارائه کرد و ضمن تشریح برخی مسائل و مشکلات پیش رو، خواستار حمایت دولت از این صنعت نوین شد. انتهای پیام/
 دیدار وزیر اطلاعات با قالیباف , وزیر اطلاعات با رئیس مجلس شورای اسلامی دیدار و گفت‌وگو کرد. , به گزارش گروه پارلمانی خبرگزاری تسنیم، حجت‌الاسلام محمود علوی وزیر اطلاعات به همراه معاونین این وزارتخانه با محمدباقر قالیباف رئیس مجلس شورای اسلامی دیدار کردند. براساس این گزارش، در این نشست که با حضور معاونین وزارت صورت پذیرفت، وزیر اطلاعات ضمن تشکر از زحمات لاریجانی، انتخاب قالیباف به ریاست مجلس را تبریک گفته و اظهار امیدواری کرد که حضور ایشان در مجلس همچون سوابق مدیریتی قبلی منشأ اثر و تحول باشد. همچنین در ادامه، حجت‌الاسلام علوی اعلام کرد که این وزارتخانه آمادگی دارد تا با تمام توان در هر زمینهای که مجلس لازم بداند کمک و همکاری لازم را داشته باشد. قالیباف رئیس مجلس نیز ضمن تشکر از تلاش‌های سربازان گمنام امام زمان (عج)، خواستار ارائه نظرات کارشناسی وزارت به نمایندگان برای کمک به حل مشکلات کشور در راستای فرمایشات مقام معظم رهبری حفظه‌الله شد. انتهای پیام/
 سلیمی: برای رفع مشکل اشتغال باید تولید کنندگان مورد حمایت باشند , عضو هیئت‌رئیسه مجلس شورای اسلامی گفت:وضعیت بیکاری جوانان نگران‌کننده است و مجلس تمام تلاش خود را برای حمایت از تولید به کار خواهد گرفت. , حجت‌الاسلام علیرضا سلیمی نماینده مردم دلیجان و عضو هیئت‌رئیسه مجلس شورای اسلامی در گفت‌وگو با خبرنگار پارلمانی خبرگزاری تسنیم با بیان اینکه، وحدت و انسجام نیروهای انقلابی در مجلس یازدهم، موجب موفقیت این مجلس در تحقق مطالبه‌های مردم خواهد شد، گفت: اینکه در مجلس، نیروهای انقلابی برای دفاع از حقوق مردم و دفاع پیشرفت کشور متحد هستند نشانه بسیار خوبی است. وی با بیان اینکه، انتظار مردم از مجلس، نظارت دقیق بر دولت و قانون‌گذاری برای رفع مشکلات اقتصادی است، گفت: وضعیت بیکاری جوانان نگران‌کننده است و مجلس تمام تلاش خود را برای حمایت از تولید به کار خواهد گرفت چرا که به نظر ما حمایت از تولید بهترین و جدی‌ترین اقدام ممکن برای حمایت از اقتصاد و معیشت مردم است و اگر موانع تولید رفع شود قطعاً، شرایط برای اشتغال جوانان بهتر خواهد شد. نماینده مردم دلیجان در مجلس شورای اسلامی همچنین گفت: متاسفانه به دلیل بیماری کرونا، وضعیت برای تولیدکنندگان بدتر از گذشته شده است و هیچ حمایت قابل‌توجهی از تولیدکنندگان نمی‌شود؛ باید دولت برای جبران خسارت‌های واردشده به تولیدکنندگان برنامه داشته باشد؛ وقتی یک مرکز تولیدی به دلیل بیماری کرونا با مشکل مواجه شده است طبیعی است که اگر موردحمایت قرار نگیرد، وضعیت کارگران آن مجموعه وخیم خواهد شد. انتهای پیام/
 گزارش|«شفافیت» راه مقابله با آرای خنثی در مجلس/ چرا برخی نمایندگان در مواقع حساس رای ممتنع می‌دهند؟ , وقتی برای یک نماینده فرقی نمی‌کند که چه کسی رئیس مجلس یا وزیر یک‌وزارتخانه شود و یا چه قانونی به تصویب برسد، پس حضورش در مجلس چه توجیهی دارد؟ , به گزارش خبرنگار پارلمانی خبرگزاری تسنیم، یازدهمین دوره مجلس شورای اسلامی چند روزی است که کار خود را آغاز کرده و وکلای ملت در اولین اثرگذاری خود در نهاد قانونگذاری کشورمان، رئیس مجلس را انتخاب کردند.  وکلای ملت روز پنجشنبه 8 خردادماه، محمدباقر قالیباف را با 230 رای به عنوان رئیس مجلس انتخاب کردند. مصطفی میرسلیم و فریدون عباسی نیز دیگر کاندیداهای ریاست مجلس بودند که به ترتیب هرکدام 12 و 17 رای اخذ کردند. نکته جالب توجه در این انتخابات 8 رای سفیدی بود که از سوی تعدادی از وکلای ملت داده شده بود.  آرای سفید این نمایندگان را می‌توان اینگونه تفسیر کرد که برای آنها یا فرقی نمی‌کرد که رئیس مجلس چه کسی باشد و یا هنوز به نتیجه نرسیده بودند که به چه کسی رای دهند. البته دادن رای ممتنع یا سفید امری عجیب و منحصر به این مجلس نیست و در تمام ادوار مجلس، وکلای ملت در موارد زیادی رای ممتنع داده‌اند.  مثلا در همین مجلس دهم از بررسی صلاحیت وزرا گرفته تا مصوبات مهم مجلس در مباحث بودجه‌ای یا قوانین کلان، شاهد آرای ممتنع نمایندگان بودیم. **رای ممتنع چیست؟ در فرهنگ معین، واژه ممتنع ناممکن و فرمان‌ نبردن تعریف شده است؛ در واقع رای ممتنع یک نوعی از رای میان رای موافق و رای مخالف است و تداعی‌گر این مساله است که رای‌دهنده موافق یا مخالف موضوع رای نیست. به این معنی که رای‌دهنده با هدف رای‌گیری به عنوان روش و ابزار مشروع جهت رقابت مسالمت‌آمیز قدرت توافق دارد، اما لایحه، طرح و یا نامزدان حاضر در آن رای‌گیری مورد نظرشان نیست. می دانیم که در مجلس شورای اسلامی، هنگامی که نمایندگان می‌خواهند درباره لوایح و طرحها و صلاحیت وزرای پیشنهادی رأی بدهند، سه انتخاب دارند: «موافق ، مخالف و ممتنع». رأی ممتنع در واقع بدین معناست که نماینده ای، از مجموع توضیحات و اظهارنظرهای کارشناسی مطرح شده در مورد طرح‌ها و لوایح پیشنهادی در مجلس و یا سخنان موافق و مخالف و نیز اظهارات وزرای پیشنهادی به جمع بندی نرسیده است و این "عدم جمع بندی" را با دادن رأی ممتنع اعلام می کند.  البته در برخی موارد نمایندگان مجلس در رای‌گیری شرکت نمی‌کنند لذا این خودداری از رای دادن به‌معنای این است که نماینده‌ای در جلسه رأی‌گیری حضور داشته باشد اما به دلایلی از رأی دادن در مورد موضوعی خاص خودداری می‌کند.  همچنین باید توجه کرد که رای ندادن با «رأی سفید» یا «رأی ممتنع» متفاوت است. در رأی سفید یا رای ممتنع، رأی ‌دهنده با خواست و اراده خود به‌صورت عمدی رأی خود را به‌صورت سفید یا مخدوش شده ارائه می‌کند تا اعتراضش را به موضوع مورد نظر اعلام کند. در بسیاری موارد نیز دلیل رأی ممتنع دادن این است که نماینده مورد نظر دانش و آگاهی کافی در مورد موضوع مورد بحث را ندارد یا اینکه نقشی در بحث‌های موجود در پارلمان نداشته و به همین دلیل حضور خود در جلسه را اعلام کرده و رأی می‌دهد اما با رأی سفید دادن ناآگاهی خود از موضوع را نیز اعلام می‌کند. در برخی موارد نیز تناقض بین منافع شخصی یا منطقه‌ای نماینده و موضوع مورد بحث قرار گرفته، سبب می‌شود که نماینده رأی سفید یا ممتنع به موضوع دهد تا از جدال آشکار با طرح گریخته و درعین‌حال منافع شخصی یا گروهی خود را نیز به خطر نیندازد. اما موضوع رای ممتنع هر چند ظاهری ساده دارد ولی محل تأمل جدی است.  در وهله اول این آرای "سفید یا ممتنع" در موارد زیادی تأثیر گذارند. به عنوان مثال نمایندگان مجلس دهم در جریان رای‌ اعتماد به وزرای پیشنهادی دولت دوازدهم در جلسه علنی 25 مرداد 96 در مجموع 270 رای ممتنع به صندوق انداختند. سوال اینجاست آیا نمایندگانی که رای ممتنع داده بودند، برای شناخت وزرای پیشنهادی، تمام تلاش خود را به کار بردند؟ و اگر تلاش و تحقیقی برای شناخت وزرای پیشنهادی داشتند، آیا شناختن این وزرا آنقدر سخت بود که نتوانستند به نتیجه برسند که رای موافق یا مخالف بدهند و در نهایت مجبور به دادن "رای ممتنع" شدند؟ آیا این توقع که نمایندگان مجلس شورای اسلامی حداقل تلاش خود را برای شناخت وزرای پیشنهادی به کار می‌بستند تا مجبور به دادن 270 رای ممتنع نشوند، توقعی بیجاست؟ تصور کنید اگر این 279 رای ممتنع بر اساس تحقیق و شناخت بیشتر، به آرای مثبت یا منفی تبدیل می‌شد، چقدر در شرایط کشور و روند مدیریت آن اثرگذار بود.  در وهله دوم نیز باید به این نکته اشاره کرد که وظیفه اصلی نمایندگان مجلس در ساختار مدیریتی کشور، ریل‌گذاری و هدایت امور اجرایی در جهت بهبود شرایط کشور است و تحقق این وظیفه تنها با تصویب قوانین و مقررات دقیق و راهگشا و انتخاب وزرا و مدیرانی ممکن است که بتوانند این رویه را پیش ببرند، لذا نماینده‌ای که برایش فرقی ندارد چه قانونی به تصویب می‌رسد و یا چه وزیری به مسئولیت برسد و بی‌رای و نظر از کنار چنین موضوعاتی میگذرد، مطمئنا نمی‌تواند در جهت بهبود شرایط کشور گام بردارد. در واقع وجود مجلسی با نمایندگان بی‌نظر مانند این است که اساسا قوه مقننه‌ای وجود نداشته باشد و تمام امورات همانطور که دولت‌ها و دستگاه‌های مختلف می‌خواهند پیش رود. همچنین وقتی قرار است یک نماینده برایش فرقی نکند که چه کسی رئیس مجلس یا وزیر یک‌وزارتخانه باشد و یا چه قانونی به تصویب برسد، پس حضورش در نهادی به این مهمی چه توجیهی دارد؟ از طرفی برای تمام موضوعاتی که در مجلس مطرح می‌شود اعم از بررسی طرح‌ها و لوایح، تصویب بودجه‌های سنواتی، بررسی صلاحیت وزرا و ... ساعت‌های طولانی بحث و تبادل نظر می‌شود و حتی پیش از اینکه این موارد به صحن علنی بیاید، کمیسیون‌های تخصصی مجلس، اداره قوانین، مرکز پژوهش‌ها و کارشناسان مربوطه نظرات کارشناسی خود را ارائه می‌دهند که تمام این موارد مسلتزم زمان و هزینه بسیاری است. خبرگزاری تسنیم در سال 95 در گزارشی با عنوان« هردقیقه مجلس چند میلیون تومان آب می‌خورد» به محاسبه هزینه برگزاری جلسات علنی مجلس پرداخت که در آن زمان هر دقیقه جلسه علنی بیش از 22 میلیون تومان هزینه در برداشت که مسلما این رقم در سال جاری افزایش بسیاری داشته است. اگر برای بررسی هر موضوعی در مجلس تنها یک ساعت زمان درنظر بگیریم-که مطمئنا بسیار بیشتر خواهد بود- حدودا یک میلیارد و 300 میلیون تومان هزینه بر کشور تحمیل می‌شود و اگر نماینده‌ای هیچ نظری در مورد آن ندهد و سرنوشت آن برایش فرقی نکند، این مبلغ بی‌نتیجه هزینه شده است. ** مقام معظم رهبری: ما که نیامدیم اینجا بنشینیم "رأی ممتنع" بدهیم اهمیت رای موافق یا مخالف نمایندگان به حدی است که مقام معظم رهبری در دیداری که با نمایندگان مجلس شورای اسلامی در تاریخ 8 خرداد ماه 93 داشتند، متذکر شدند: «کار کردن بر روی لوایح و طرح‌ها، یک وظیفه‌ای است به عنوان ادای حق مردم - این که حالا یک امر قطعی و روشنی است - یعنی وقتی لایحه‌ای به مجلس می‌آید یا طرحی را شما در مجلس تهیه می‌کنید و می‌خواهید این را در یک بخشی از بخش‌های کشور که می‌تواند جدول فعالیت کلان کشور را پر کند، به کار بیندازید، دقت شما، مراقبت شما، اهتمام شما، تحقیق شما، مطالعه شما، که به پخته شدن این طرح یا لایحه کمک می‌کند، یک حقی است برای مردم بر دوش شما. لایحه‌ای به مجلس می‌آید - بنده خودم هم در مجلس بودم و این موارد را از نزدیک تجربه کردم - وقتی که لایحه به کمیسیون داده می‌شود و در معرض دید این نماینده قرار می‌گیرد، گاهی با این لایحه مثل یک کار مربوط به شخص خود رفتار می‌کند؛ دقت می‌کند، مطالعه می‌کند، تحقیق می‌کند، با کارشناس می‌نشیند مباحثه می‌کند، مطلب را در ذهن خود به صورت محقَّق ترسیم می‌کند؛ گاهی هم نه، لایحه می‌آید یا مثلاً طرحی در مجلس می‌خواهد تصویب شود، این نماینده خیلی محتوای لایحه و طرح را نمی‌داند، خیلی احساس مسئولیت نمی‌کند، رسیدگی نمی‌کند؛ نه در کمیسیون، نه در صحن مجلس. این رأی «آری» یا «نه» او به یک چنین لایحه یا طرحی، خالی از شبهه نیست. رأی ممتنع او هم خالی از شبهه نیست. ما که نیامدیم اینجا بنشینیم "رأی ممتنع" بدهیم؛ ما آمده‌ایم بگوئیم این بشود، این نشود. رأی ممتنع مال آنجائی است که انسان زحمت خودش را کشید، کار خودش را کرد، بالاخره ذهنش به جائی نرسید؛ خب، اینجا البته انسان رأی ممتنع می‌دهد؛ مثل فقیه و مجتهدی که زحمت خودش را می‌کشد، به منابع مراجعه می‌کند، ادلهی اجتهادی و ادلهی فقاهتی را می‌بیند، بعد ذهنش به جایی نمی‌رسد؛ می‌گوید خب، اینجا احتیاط کنید؛ میگوید من رأی ندارم، فتوا ندارم. رأی ممتنع مال اینجا است؛ اما اینکه ما مطالعه نکنیم، کار نکنیم، بعد برای اینکه خودمان را اسیر «آری» یا «نه» بی‌دلیل و غیر مستند نکرده باشیم، می‌گوییم خیلی خوب، ما "رأی ممتنع" می‌دهیم! این نمی‌شود. پس یکی از کارهای بسیار مهم و لازم و اصلی در مجلس، همین کار بر روی لوایح است؛ چه لوایحی که دولت می‌فرستد، چه طرح‌هائی که خود شما در مجلس آنها را تنظیم می‌کنید. واقعاً باید کار شود. هر کس اگر اهل اجتهاد در این فن است، به صورت اجتهادی؛ و اگر چنانچه خودش صاحب رأی نیست، با مشاوره گرفتن از این و آن، به یک نتیجهی قطعی برسد؛ این یکی از کارهای بسیار اساسی است». بنابراین لازم است نمایندگان مجلس که از آنها به عنوان عصاره ملت ایران یاد می‌شود بخصوص در مجلس یازدهم که ابتدای کار خود است، در لحظات حساس نسبت به انجام صحیح تکلیف خود حساسیت و دغدغه لازم و کافی را داشته‌ باشند. مسلما جلوگیری از دادن رای‌های سفید و بی‌سرانجام و بالابردن حساسیت وکلای ملت در مورد موضوعاتی که در مجلس مطرح می‌شود، با شفافیت آرای نمایندگان محقق خواهد شد. طرح شفافیت آرای نمایندگان هر چند با بی‌میلی وکلای ملت در مجلس دهم مواجه شد اما به‌عنوان راهکار مناسبی برای تقویت اعتماد عمومی جامعه به مذاق مردمی که در سال‌های اخیر لطمات زیادی از پنهان‌کاری مسئولان خورده بودند، خوش آمد و حالا منتخبان مجلس یازدهم که در شعارها و نطق‌های خود برای شفافیت اعلام آمادگی کرده بودند، با آغاز مجلسی جدید، فرصتی برای تحقق شعار خود دارند. انتهای پیام/
 هشدار یک مقام دولتی به پلمپ دوباره اصناف در صورت رعایت نکردن پروتکل‌‌های بهداشتی , معاو وزیر کشور هشدار داد در صورتی که اصناف و واحدهای بازگشایی شده، اصول و پروتکل‌های بهداشتی را رعایت نکنند، محدودیت‌های قبلی آنها به سرعت باز خواهد گشت و این صنف‌ها با پلمپ و تعطیلی مواجه خواهند شد. , به گزارش حوزه دولت خبرگزاری تسنیم، حسین ذوالفقاری معاون امنیتی وزیر کشور و رئیس کمیته اجتماعی و انتظامی ستاد ملی مدیریت کرونا پس از برگزاری بیست و یکمین نشست این کمیته که با حضور اعضای آن از نهادها و دستگاه‌های مختلف کشور از جمله معاونان وزیر بهداشت، درمان و آموزش پزشکی در سالن پیامبر اعظم (ص) وزارت کشور برگزار شد، هشدار داد در صورتی که اصناف و واحدهای بازگشایی شده، اصول و پروتکل‌های بهداشتی را رعایت نکنند، محدودیت‌های قبلی آنها به سرعت و بدون کم و کاست باز خواهد گشت و این صنف‌ها با پلمپ و تعطیلی مواجه خواهند شد. وی گفت: اولویت اصلی ستاد ملی مدیریت بیماری کرونا، صیانت و مراقبت از سلامت مردم است و به همین دلیل، نباید با تداوم بازگشایی‌ها، این علامت را به جامعه بدهیم که همه چیز در حال عادی شدن است. رئیس کمیته اجتماعی و انتظامی ستاد ملی مدیریت کرونا افزود: گزارش‌ها از برخی نقاط کشور حکایت از افزایش شمار مبتلایان به ویروس کرونا در طول یک هفته اخیر دارد و در صورتی که حساسیت مردم به رعایت اصول بهداشتی و فاصله‌گذاری اجتماعی کاهش یابد، قطعا این آمار بیشتر خواهد شد. ذوالفقاری تصریح کرد: برای مراقبت از سلامت مردم در برابر آن، باید صدای واحدی در جامعه داشته باشیم و به تصمیم‌‌گیری جامعی در باره بازگشایی‌ها برسیم. معاون وزیر کشور همچنین گفت: اکنون زمان آن است که فرصت‌های مدیریت بیماری کرونا را بشناسیم و خودمان را برای زندگی در فضای کرونایی آماده کنیم. ذوالفقاری با تأکید بر اینکه اولویت ستاد ملی کرونا، توجه توأمان به سه محور تأمین سلامت، معیشت و نیازهای فرهنگی و اجتماعی مردم است، اظهارداشت:  برنامه‌ریزی‌های ما باید به‌گونه‌ای باشد که در عین توجه به مسائل بهداشتی و سلامت، موضوع معیشت و گذران زندگی مردم هم مورد توجه قرار گیرد. وی افزود: باید با رعایت اصول بهداشتی، به روند مبارزه با کرونا تا نابودی کامل این بیماری ادامه دهیم و بدانیم که در صورت عود دوباره آن، امکان اِعمال سختگیری و محدودیت‌های تازه بر فعالیتها دشوار خواهد بود. ذوالفقاری با بیان اینکه خوشبختانه تا امروز عملکرد موفقی در مدیریت بیماری کرونا داشته‌ایم، تصریح کرد:  نباید با اِهمال‌کاری و شیوع دوباره این بیماری، از یکسو، خدشه به اعتبار و افتخار جهانی‌مان در مدیریت این بیماری بزنیم و از سوی دیگر،  با بازگشت محدودیت‌ها، هزینه‌هایمان را بالا ببریم. انتهای پیام/
 پیگیری طرح دوفوریتی شفافیت آراء نمایندگان در مجلس یازدهم , عضو هیئت‌‌رئیسه مجلس شورای اسلامی از پیگیری طرح دوفوریتی شفافیت آراء نمایندگان در مجلس یازدهم خبر داد. , حسینعلی حاجی‌دلیگانی عضو هیئت‌رئیسه مجلس شورای اسلامی در گفت و گو با خبرنگار پارلمانی خبرگزاری تسنیم ، شفافیت آراء را یکی از مهم‌ترین اولویت‌های نمایندگان در دوره یازدهم دانست و اظهارداشت: شفافیت آراء نمایندگان از رانت‌خواری و سوءاستفاده از رأی نمایندگان جلوگیری می‌کند. وی افزود: مجلس یازدهم باید در کنار بهبود وضع معیشت مردم، شفافیت آراء را دستورکار قرار دهد، معتقدم وجه تمایز نمایندگان دوره یازدهم با دوره دهم، حتی ادوار دیگر، فسادستیزی و مبارزهد با هرگونه رانت‌خواری است. عضو هیئت‌رئیسه مجلس به طرح دوفوریتی شفافیت آراء نمایندگان که در دوره دهم مطرح شده بود، اشاره کرد و گفت: پیگیری این طرح در دستورکار هیئت‌رئیسه مجلس یازدهم و همین طور نمایندگان مجلس در این دوره قرار گرفته است. حاجی‌دلیگانی تصریح کرد: تصمیم‌گیری درباره طرح دوفوریتی شفافیت آراء نمایندگان مجلس را در جلسه هفته آینده هیئت‌رئیسه مجلس بررسی خواهیم کرد. عضو هیئت‌رئیسه مجلس در پایان خاطرنشان کرد: امیدواریم طرح دوفوریتی شفافیت آراء نمایندگان با رأی اکثریت قاطع در مجلس تصویب شود تا شاهد تحولی در مبارزه با رانت، سودجویی و فساد در این دوره مجلس باشیم. متن کامل طرح دوفوریتی شفافیت آراء نمایندگان به شرح زیر است: **عنوان طرح:  طرف شفافیت آراء با اصلاح ماده 126 و حذف تبصره ماده 121 آیین نامه داخلی مجلس شورای اسلامی موضوع طرح:  ماده واحده:  متن زیر جایگزین ماده 126 آیین نامه شده و تبصره ذیل ماده 121 قانون آیین نامه داخلی مجلس حذف می‌شود. ماده 126: در تمامی مواردی که رأی گیری به صورت الکترونیکی، قیام و قعود و علنی با ورقه صورت می‌پذیرد، اسامی نمایندگان موافق، مخالفت و ممتنع و کسانی که در رأی‌گیری شرکت نکرده‌اند به ترتیب حروف الفبا در مشروح مذاکرات ثبت و تا پایان همان روز رأی‌گیری در سامانه (وب سایت) رسمی مجلس منتشر شود. تبصره 1- در صورتی که تعدادی از نمایندگان با انتشار اسامی موافقین، مخالفین و ممتنعین در موردی از موارد رأی گیری موافق نباشند، با پیشنهاد کتبی حداقل 15 نماینده و تصویب مجلس، این اسامی در سامانه (وب سایت) و در مشروح مذاکرات مجلس منتشر نمی‌شود. تبصره 2- تبصره ماده (121) حذف می‌شود. انتهای پیام/
 روایت ذوالنور از آمار جانباختگان آبان‌ ماه ۹۸ , رئیس سابق کمیسیون امنیت ملی مجلس آمار جانباختگان آبن ماه سال ۹۸ را اعلام کرد. , به گزارش خبرنگار حوزه دولت خبرگزاری تسنیم، حجت‌الاسلام مجتبی ذوالنور نماینده مجلس شورای اسلامی در حاشیه جلسه کمیته اجتماعی- انتظامی ستاد ملی مقابله با کرونا در جمع خبرنگاران با تسلیت ارتحال امام خمینی(ره) معمار کبیر انقلاب اسلامی، گفت: سالروز قیام خونین ملت شریف ایران و قیام 15 خرداد سال 42 را گرامی میداریم و ایام شروع رهبری ولی‌امر مسلمین را تبریک می‌گویم ‌. وی در پاسخ به سوال تعداد جانباختگان حوادث سال 98 و اعتراضاتی که در خصوص افزایش قیمت بنزین انجام گرفت،گفت: ابتدا مقدماتی را عرضم می‌کنم، در هر کشوری ممکن است طرح هایی اجرا شود که این طرح ها قوت و ضعف های داشته باشد و برخی بپسندند و برخی منتفع و برخی متضرر شوند و طبیعی است که خشنودی و ناخشنودی از عملکردها اتفاق بیفتد. وی افزود: حادثه آبان 98 حادثه طبیعی بود که مردمی که بار انقلاب را بر دوش دارند و از میان نظام دفاع میکنند، جاهایی هم ممکن است اعتراض داشته باشند تا اینجا طبیعی است. براندازی نرم در دستور نظام سلطه است و آنها سعی میکنند با اردوکشی خیابانی و با قراردادن مردم در مقابل هم این را تحقق دهند و لذا نظام سلطه از این فرصت بهره گرفت و سعی کرد احساسات گروههای مختلف را تحریک کند. کسانی که گوش به فرمان رسانه‌های بیگانه بودند لیدری و رهبری این جریانات را طبیعتاً بدست می‌گیرند و سعی می‌کنند با استفاده از احساسات پاک مردم به اهدافشان برسند. ذوالنور گفت: در آبان 98 شاهد این اتفاق بودیم، تا جایی که اعتراض مردم یک اعتراض مسالمت آمیز است، طبیعی است ولی وقتی اماکن مردمی و نظامی مورد تعرض قرار میگیرد، طبیعی است که مردم از حکومت استقرار امنیت و نظم را مطالبه می‌کنند و نمی‌تواند این اتفاقات و خسارات را تحمل کنند. در آبان 98 و حوادث پیرامونی آن اتفاقاتی افتاد که ذائقه مردم ما رو بعد از شکستی که آمریکا با سقوط پهباد خود شیرین کرده بود را سعی کردند تلخ کنند وی در پاسخ به سوالاتی درباره آمار جانباختگان حوادث آبان ماه، اظهار داشت: از مجروحینی که در این آشوب‌ها مجروح شدند آمار حدود 2000 نفر را داریم و حال آنکه آمار مجروحین مدافع امنیت بالای 5000 نفر است و این حاکیست که نیروهای امنیتی ما تمام توان خود ا در موضع دفاعی صرف کردند نه در موضع هجومی اگر قرار بود نیروهای امنیتی به قصد سرکوب ورود کنند، طبیعتاً آمار مجروحین باید چندین برابر آنها میشد و در این حوادث 6 نفر از مامورین ما به شهادت رسیدند. رئیس سابق کمیسیون امنیت ملی مجلس تصریح کرد: این شهادت‌ها و جان باختن‌ها برای ما سنگین است و یک کشته و یک شهید هم برای ما غیرقابل تحمل است ولی رسانه‌های بیگانه آمارهای تحریک کننده ای را ارائه دادند؛ از 1500 الی 10 هزار نفر آمار کشته را نقل کردند . این آمار هم سنگین است ولی متاسفانه 230 کشته و جانباخته در این حوادث داشتیم که 6 نفر از ماموران ما به شهادت رسیدند. وی در تشریح این حوادث و آمار گفت: 497 مرکز دولتی و ساختمان های بخش خصوصی در این حوادث بر اثر تخریب و آتش سوزی و انفجار مورد خسارت قرار گرفت 422 وسیله نقلیه مردم و شهروندان که در حال عبور و یا پارک بوده، آسیب دیدند 230 خودروی دولتی و بخش عمومی مانند شهرداری‌ها و آمبولانس ها آسیب جدی دید و یا آتش گرفت 569 ماشین و موتورهای مدافعین نظم و امنیت و نیروهایی که در عرصه در مقابله با آشوب ها موضع دفاعی داشتند خسارت دید. ذوالنور گفت: 194 مرکز دولتی و عمومی مورد تعرض قرار گرفتند که این تعداد غیر از ساختمان‌هایی است که تخریب شدند همچنین 991 بانک تخریب یا آتش زده شدند. وی با بیان اینکه 123 مرکز ارائه سوخت و پمپ بنزین مورد تعرض قرار گرفتند، تصریح کرد: این خسارات، خسارت سنگینی است و البته عده ای از آشوبگران که از قبل در فضای مجازی و طرق دیگر آموزش دیده بودند می‌خواستند به سمت مخازن مراکز عرضه سوخت بروند و اگر این‌ها آتش می‌گرفت و انفجار صورت می‌گرفت، البته این هم کار ساده ای نیست چون در عمق قابل توجهی از زمین است این‌ها می‌خواستند این مخازن را منهدم کنند و اگر این اتفاق می‌افتاد تا شعاع بیش از 500 متر تخریب میکرد و می‌توانست بالای 1000 کشته بر جای بگذارد. بخشی از توان مدافعین امنیت صرف این شد که نگذاشتند این اتفاق رخ دهد و نمونه ای از این جلوگیری در رفسنجان بود که اجازه داده نشد. رئیس کمیسیون امنیت ملی در مجلس دهم، ادامه داد: این حادثه تلخ بود و نیروهای امنیتی و انتظامی ما از جان مایه گذاشتند تا کسی آسیب نبیند. ذوالنور در ادامه در تشریح این امار گفت: 20 درصد از جانباختگان کسانی هستند که در قالب نیروهای عمل‌کننده برای استقرار نظم در صحنه حضور داشتند که شامل نیروهای انتظامی و مردمی و بسیج و نیروهای خودجوشی که برای دفاع از امنیت ورود کردند، هستند. 7 درصد جان باختگان کسانی بودند که در درگیری‌های مستقیم با نیروهای امنیتی جان باخته شدند و بودند جاهایی که اتوبان امام علی(ع) را مسلحانه بستند و مثلاً در شهرک شهید چمران ماهشهر مهاجمین سلاح های سنگین آورده بودند و در درگیری مستقیم، جان باخته ای وجود خواهد داشت. 16 درصد جان باختگان بر اثر حمله به مراکز انتظامی و دفاعی جان باختند؛ این هفت درصد در دیگری مسلحانه و 16 درصد دیگر در درگیری غیر مسلحانه و با استفاده از وسایلی مانند گاز اشک آور به مراکز دفاعی حمله کردند. وی افزود: همچنین 31 درصد از جان‌باختگان به مراکز عمومی و دانشگاهها و بانک ها حمله کردند 26 درصد هم از جان باختگان از افرادی بودند که در درگیری ها حضور داشتند که علت کشته شدن اینها کشف نشده است. در مجموع 22 درصد جان باختگان از افرادی بودند که سابقه محکومیت های کیفری داشتند. ذوالنور تصریح کرد: موضع مقام معظم رهبری کار ما را تسریع کرد و دستگاه‌های امنیتی، نیروهای مسلح، پزشکی قانونی و قوه قضائیه در این مسئله ورود جدی کردند که بررسی آنها به ما کمک کرد. وی اظهار داشت: در کنار فرمایش رهبری شورای تامین استان ها به این موضوع ورود پیدا کردند، قرار شد به خانواده های آنها سرکشی شود و به آنها کمک شود. مقام معظم رهبری حتی برای آنها که سابقه درگیری مسلحانه داشتند هم فرمودند که خانواده آنها را از او جدا کنند، آمار قابل راستی آزمایی است و مهمترین مرجع ما پزشکی قانونی است. رییس سابق کمیسیون امنیت ملی همچنین اظهارکرد: هیچ گزارشی نداریم که کسی در بازجویی شکنجه و جان باخته باشد. ذوالنور همچنین اظهار داشت: باید از مردم عزیزمان تشکر کرد و باید به اعتراضات مردم احترام گذاشت. این مردم بوده اند که بار انقلاب را بر دوش داشته بودند، اعتراضات هم باید طوری باشد که کسانی که به دنبال ضربه زدن به نظام و مردم هستند نتوانند کاری کنند و بعد از سخنان مقام معظم رهبری دیدیم که مردم صف خود را از اینها جدا کردند انتهای پیام/
 وزیر علوم عنوان کرد: نظارت به معنای مچ‌گیری نیست/ لزوم حفظ جایگاه روسای دانشگاه‌ها , وزیر علوم گفت: نظارت به معنای مچ‌گیری نیست بلکه به معنای هماهنگی در اجرای درست ضوابط، بخشنامه‌ها و حرکت در مسیر صحیح اهداف و برنامه‌های آموزش عالی است. , به گزارش گروه دانشگاه خبرگزاری تسنیم به نقل از وزارت علوم، آیین تکریم سعدان زکایی و معارفه غلامعلی منتظر رئیس مرکز نظارت، ارزیابی و تضمین کیفیت وزارت علوم، تحقیقات و فناوری، با حضور منصور غلامی وزیر علوم، معاونان وی و برخی مسئولان دانشگاه‌های کشور در سالن شهدای جهاد علمی این وزارتخانه برگزار شد. وزیر علوم با اشاره به شرایط فعلی آموزش عالی کشور گفت: در حال حاضر آموزش عالی در موقعیتی قرار گرفته که هم نقدهای جدی به آن وارد شده و هم امیدهای قوی نسبت به آن وجود دارد. انتظار بسیار بالای جامعه و مجموعه علم و فناوری برای راهگشایی و حل مسائل به مراکز آموزش عالی وجود دارد. غلامی با بیان اینکه وجود برخی از ضعف‌ها در هر مجموعه گسترده‌ای از جمله آموزش عالی بدیهی است، عنوان کرد: به‌طور کلی بحث نظارت و ارزیابی در هر شرایطی ضرورت دارد اما در برخی شرایط این امر اهمیت بیشتری می یابد. وزیر علوم ادامه داد: در حال حاضر مأموریت رفع اشکالات و برطرف‌کردن کاستی‌ها بر عهده مرکز ناتک (مرکز نظارت، ارزیابی و تضمین کیفیت) است که قطعاً بدون همکاری مراکز نظارت دانشگاه‌ها توفیقات لازم حاصل نخواهد شد. وی با تاکید بر لزوم حمایت از مرکز ناتک افزود: ما باید به‌طور مستمر مرکز را حمایت کنیم و با قدرت پای این امر بایستیم زیرا ساماندهی و آمایش مراکز آموزش عالی، مأموریت‌گرایی دانشگاه‌ها، کیفی سازی آموزش عالی و اثرگذاری تحقیقات علمی در مشکلات کشور زمانی می‌تواند در یک چارچوب مطلوب و مستقل عمل کند که توجه به نظارت‌ها را به طور جامع داشته باشیم. غلامی با بیان اینکه نظارت به معنای مچ‌گیری نیست بلکه به معنای هماهنگی در اجرای درست ضوابط، بخش‌نامه‌ها و حرکت در مسیر صحیح اهداف و برنامه‌های آموزش عالی از طریق رفع کاستی‌ها و شاخص کردن نقاط قوت است، گفت: ارتباط مستمر و محترمانه با مجموعه‌های علمی بسیار مهم است و قرار نیست در این مرکز نقش ناظم به معنای اخص را ایفا کنیم چراکه ما در واقع کمک‌کننده بهبود کیفیت در مراکز آموزش عالی جوان هستیم. غلامی با تأکید بر حفظ جایگاه و شأن رؤسای دانشگاه‌های کشور افزود: رؤسای دانشگاه‌ها شخصیت‌های معتبر علمی کشور هستند و نباید در هیچ بخشی، رفتاری صورت گیرد تا این افراد احساس آزردگی و کم لطفی کنند لذا تأکید داریم که حفظ جایگاه والای آنها همیشه مدنظر قرار داشته باشد. وزیر علوم با بیان اینکه طبعاً وظیفه سازماندهی و هماهنگی مرکز ارزیابی و نظارت وزارت علوم ایجاب می‌کند تا مواردی را رؤسای دانشگاه‌ها منتقل کند، مطرح کرد: اهداف و برنامه‌های آموزش عالی در برنامه‌های کلان کشور مشخص است که طبق قانون تا زمانی که برنامه جدیدی جایگزین آن نشده، موظف به اجرای آن هستیم. وی ادامه داد: در هر دوره چندساله در برنامه کلان توسعه ملی کشور فرصت داریم تا نظرات کارشناسانه آموزش عالی را منتقل کنیم. از طرفی هم در برنامه‌های راهبردی دانشگاه‌ها این فرصت وجود دارد تا اعمال نظر و اصلاحات جدید صورت گیرد و هم در ظرفیت‌هایی که در بازنگری ضوابط و مقررات آیین‌نامه‌ها داریم و جزو اختیارات وزارت علوم است، این امر دیده شده است که ما باید این نظرات را به یک ایده و نظر جمعی و سازمانی تبدیل کنیم تا اثرات خود را به خوبی داشته باشد. غلامی بر حمایت و قدردانی از مراکز نظارت و ارزیابی استان‌ها و استفاده از شخصیت‌های مقبول علمی در مراکز نظارت و ارزیابی تأکید کرد. وی گفت: ما در کنار هم تلاش می‌کنیم تا آموزش عالی کشور با تمامی اهداف خود رشد و بالندگی داشته باشد و قطعاً بدون کار موثر مرکز ناتک این امر محقق نخواهد شد. امیدواریم روز به روز جایگاه مسئولیت‌ها طوری تثبیت شود که تغییر مدیران سبب تغییر رویه و انحراف مسیر نشود و در طول زمان آمد و شد مدیران سبب هم‌افزایی و پیشبرد هرچه بهتر امور شود. انتهای پیام/
 نامه جلیلی به قالیباف درباره اولویت‌های مجلس یازدهم , عضو مجمع تشخیص مصلحت نظام در نامه‌ای خطاب به قالیباف با اشاره به اولویت‌های مجلس یازدهم خاطرنشان کرد: یک مجلس قوی می­‌تواند با چند اقدام نقطه ­زن، عرصه‌ای از تهدید را دفع و جبهه‌ا­ی از امید را پیش روی ملت بگشاید. , به گزارش گروه سیاسی خبرگزاری تسنیم ،‌ سعید جلیلی عضو مجمع تشخیص مصلحت نظام در نامه‌ای ضمن تبریک به قالیباف برای انتخابش به عنوان رئیس مجلس یازدهم، با اشاره به اولویت‌های مجلس یازدهم،‌ تأکید کرد: یک مجلس قوی می­‌تواند با چند اقدام نقطه ­زن، عرصه‌ای از تهدید را دفع و جبهه‌ا­ی از امید پیش روی ملت بگشاید. اقداماتی موثر، دقیق و متناسب با آمادگی­‌های کنونی کشور که مستقیم در قلب دسیسه دشمن بنشیند و موجب راه ­افتادن برنامه ­های پیشران کشور شود. متن کامل جلیلی به شرح زیر است:‌ برادر گرامی، جناب آقای محمدباقر قالیباف رئیس محترم مجلس شورای اسلامی   سلام علیکم؛ با احترام، شروع دوره­ یازدهم مجلس شورای اسلامی و ریاست آن را به جناب­عالی و سایر نمایندگان محترم، صمیمانه تبریک می­‌گویم. امیدوارم تلاش‌­های این دوره­ مجلس برای مردم، نظام و انقلاب، مبارک و برای عزیزان نماینده، توشه ­ای گران­قدر در محضر الهی باشد. نمایندگی مردم، مسئولیتی سترگ است که مجلس محترم برای انجام شایسته آن، نیازمند پشتیبانی و یاری همگان است که به سهم خود، نکاتی را به نمایندگان خانه ملت تقدیم می ­نمایم: مهرماه 68 در مقاله‌‌ی «تفکر بسیجی، ضرورت دوره­ی سازندگی»، حیران از روندی که پس از دفاع مقدس در برخی عرصه‌­ها در حال شکل­ گیری بود، آرزو کردم در مجلسی که باید عصاره‌ی فضائل ملت باشد، حال و هوای نمایندگان آن در پشت تریبون، به­ سان رزمنده‌ای باشد که روی خاکریز، در پشت دوشکا قرار می­‌گرفت و هر آن در معرض تیر دشمن بود و خالی از هرگونه حب و بغض شخصی و هواهای نفسانی، انجام وظیفه می­‌نمود. بی­گمان از عزیزانی که این خاطرات را به­ خوبی به یادگار دارند، انتظار مضاعفی است که فضای سیاسی کشور را با تفکر بسیجی در ساحت مجلس، عطرآگین نمایند. هرکس که دل در گرو انقلاب و کشور دارد، باید در حد وسع خود، سایه به سایه تحولات را دنبال و بر آن تاثیر مثبت بگذارد. اگر رویکرد و رفتار درستی از سوی دولت و سایر دستگاه‌­ها جریان دارد، آن را پشتیبانی نمود و یاری رساند تا با شتابی شایسته ­ی انقلاب به فرجام برسد و اگر نقصی وجود دارد، برای تکمیل آن همت کرد و اگر خدای­ ناکرده خطایی وجود دارد، برای تصحیحش تلاش نمود. «دولت سایه» به این معنا، یک حرکت عمومی و یک گفتمان ملی برای «تایید، تکمیل و تصحیح» روند امور است که آحاد ملت در حد وسع خود در آن نقش دارند و مجلس شورای اسلامی، به ­عنوان خانه ­ی ملت، با توجه به جایگاه شایسته‌­ای که دارد، می‌­تواند مظهر و نماد عملی چنین گفتمانی باشد. اقدام درست و به­ هنگام نمایندگان در پشتیبانی موثر و به ­موقع از کارهای خوب دولت و دستگاه­‌ها، به اندازه­ ی کمک به ­موقع در رفع خطاها و نقائص مهم ضرورت دارد. آن­چه برای مردم اهمیت دارد، به فرجام رسیدن مطالبات بحق و مشروع آن­ها است. قانون­گذاری، نظارت، تحقیق و تفحص، سوال، تذکر و ... زمانی ارزش شایسته ­ی خود را پیدا می‌­نمایند که منجر به نتیجه‌­ای ملموس و بروز یک اتفاق و پدیده­ ی مثبت شود؛ طوری که مردم شیرینی آن را عملاً بچشند. اگر قانونی تصویب شود که به اجرا نرسد و یا اجرای آن ثمره ­ی لازم را نداشته باشد، به مثابه ­ی عدم اقدام خواهد بود. رسالت بزرگ مجلس، تعریف هدف عینی و کمی برای هر اقدام و تلاش برای رسیدن به مختصات آن است شهید عزیز، حاج قاسم می‌­گفت همان­طور که در کشاورزی ، صرف تخصیص آب کافی نیست و باید از سرچشمه که رها می‌­شود با دقت آن را دنبال کرد تا به پای درخت برسد و میوه­ ی لازم از آن حاصل شود، کارهای حکمرانی نیز باید مرحله به مرحله تا فرجام کار دنبال شود. اگر این پیگیری که از وظایف مجلس است، به­ خوبی انجام شود، جایگاه مجلس را ارتقاء داده و به تعبیر حضرت امام (ره) در راس امور قرار می‌­دهد. مجلس با انبوهی از موضوعات و مسائل مواجه است که پرداختن به هر کدام آن­ها می‌­تواند توجیه داشته باشد. اما انتظار منطقی مردم، پرداختن به اولویت­‌ها است. تشخیص صحیح اولویت­‌ها می­‌تواند مجلس را موثر و کارآمد و اقدامات آن را برای مردم شیرین کند. همان­گونه که غفلت از اولویت‌­ها و پرداختن به موضوعات کم­ اهمیت و با اولویت کم­تر، می­‌تواند موجب از دست رفتن فرصت­ها شود. مجلس یازدهم فقط چهار سال فرصت دارد و باید بتواند در بین  انبوه مسائل و موضوعات، اولویت­های ضروری این چهار سال را تعیین کند و بر همین مبنا اولویت­‌های سال اول،  اهمیت مضاعف پیدا می­‌کند. اگر کار مهم و بزرگ مجلس را ریل­‌گذاری برای رسیدن به اهداف بدانیم، انتظار می‌­رود مجلس یازدهم مختصات این نقطه ­ی مطلوب را برای هر یک از چهار سال آینده، تعیین و برنامه‌­های خود را برای گذار موفق از وضع موجود و رسیدن به وضع مطلوب مشخص نماید تا آحاد جامعه و نخبگان کشور در این حرکت بزرگ هر کدام به سهم خود پشتیبان مجلس محترم باشند. بر این مبنا اگر هر یک از کمیسیون­‌های مجلس در سال فقط یک اولویت مهم و اثرگذار را به شکل مطلوب به فرجام لازم برساند و مردم طعم شیرین تحقق آن را احساس کنند، در یک سال 15 اقدام و در چهار سال 60 اقدام بزرگ و اساسی و دارای تاثیر مهم و مثبت در روند کشور و زندگی مردم صورت خواهد گرفت و کارنامه ­ای درخشان برای مجلس رقم خواهد خورد. به­ عنوان نمونه، تصویب قانون «حمایت از توسعه­ ی صنایع پایین ­دستی نفت خام و میعانات گازی با استفاده از سرمایه­ گذاری مردمی» در سال پایانی مجلس دهم، اقدامی ارزشمند برای کشور بود که در صورت اجرا آثاری چون کم اثر شدن تحریم­ها، قطع خام ­فروشی نفت، هدایت نقدینگی به سمت تولید، ایجاد اشتغال و ارزآوری را می­‌تواند برای کشور به ارمغان بیاورد. به چنین موضوع مهمی در صنعت نفت کشور، نه در قالب لایحه بلکه از سوی نمایندگان و به شکل ارائه ­ی طرح پرداخته شد که ان­شاءالله با پیگیری مستمر در مجلس یازدهم، اجرای آن نیز به فرجام و نتیجه­ ی لازم برسد. اصلاح ساختاری بودجه­ ی سال 1400 با : الزام برخی وزارت­خانه ­ها و دستگاه­‌های مرتبط با تولید برای ارزآوری و کاهش هزینه‌­های غیرضرور همه­ ی دستگاه. نظارت جدی و موثر بر عملکرد شرکت­های دولتی که بودجه بیش از هزار میلیارد تومان به شکلی غیرمنطقی از دامنه رصد و بررسی موثر مجلس کنار گذاشته شده است. اعتنای واقعی به ظرفیت گسترده تولید کنندگان کالا و خدمات از طریق افزایش امکان صادرات برای تحقق «جهش تولید» و رفع موانع تولید اصلاح نظام مالیاتی مدیریت صحیح خلق پول طراحی و نظارت پیگیر برای توزیع عادلانه و صحیح تسهیلات بانکی و طرح جامع نظام یارانه ­ای کشور، به ­ویژه در بخش انرژی می‌­تواند از اولویت­های سال نخست مجلس یازدهم باشد که بر این مبنا، هم­چون مجلس دهم آمادگی ارائه­ ی نتیجه­ ی مطالعات و بررسی­ هایی که در حد بضاعت صورت گرفته است، به نمایندگان ملت و کمیسیون­ های مرتبط اعلام می­‌شود. یک مجلس قوی می­‌تواند با چند اقدام نقطه ­زن، عرصه‌ایاز تهدید را دفع و جبهه‌ا­ی از امید پیش روی ملت بگشاید. اقداماتی موثر، دقیق و متناسب با آمادگی­ های کنونی کشور که مستقیم در قلب دسیسه دشمن بنشیند و موجب راه ­افتادن برنامه ­های پیشران کشور شود. ان­شاءالله با همت و پیشگامی مجلس یازدهم و هم­یاری سایر قوا، موفقیت­های بزرگ رقم خواهد خورد. برای شما و همه­ ی همکارانتان آرزوی موفقیت دارم. انتهای پیام/
 باشگاه مهارت و اشتغال در دانشگاه صنعتی امیرکبیر راه‌اندازی شد , معاون پژوهش و فناوری دانشگاه صنعتی امیرکبیر گفت: در این باشگاه دوره‌های مهارت افزایی تکمیلی برای دانشجویان و فارغ التحصیلان برگزار می‌شود. , به گزارش گروه دانشگاه خبرگزاری تسنیم، حسین حسینی تودشکی معاون پزوهش و فناوری دانشگاه امیرکبیر با اشاره به برگزاری فرصت مطالعاتی خارجی کوتاه مدت در دانشگاه صنعتی امیرکبیر گفت: این برنامه از دو سال گذشته آغاز شده و در تابستان اجرا می‌شود. معاون پژوهش و فناوری دانشگاه صنعتی امیرکبیر ادامه داد: سال 96 تعداد 20 نفر، سال 97 تعداد 18 نفر به این فرصت مطالعاتی اعزام شده‌اند که در سال جاری نیز 15 نفر برای شرکت در این فرصت مطالعاتی انتخاب شده‌اند. حسینی تودشکی ادامه داد: برنامه ریزی‌های لازم برای اجرای این فرصت مطالعاتی انجام شده، اما برای اجرای آن باید دید که وضعیت بیماری کرونا چگونه خواهد بود. معاون پژوهش و فناوری دانشگاه صنعتی امیرکبیر تاکید کرد: برنامه دیگر دانشگاه اخذ ایندکس‌های بین‌المللی برای ژونال‌های دانشگاه است چراکه با اجرای این برنامه اعتبار بین‌المللی دانشگاه رشد خواهد یافت. برنامه ریزی برای تقویت پروژه‌های صنعتی دانشگاه حسینی تودشکی با اشاره به افزایش و تقویت پروژه‌های صنعتی در دانشگاه صنعتی امیرکبیر گفت: در سال گذشته دو پروژه صنعتی کلان که دارای رقم قرار داد بالایی بودند در دانشگاه برنامه ریزی شد که هم اکنون به مرحله عقد قرارداد رسیده‌اند. وی با بیان اینکه حوزه‌های «آب و محیط زیست، انرژی، سلامت و ایمنی، تحقیقات همگرا، و فناوری اطلاعات و هوشمند سازی» حوزه‌های دارای اولیت در دانشگاه صنعتی امیرکبیر بشمار می‌روند، افزود: برنامه داریم فعالیت‌های پژوهش و فناوری دانشگاه را در این حوزه‌ها از طریق حمایت‌های ویژه و ایجاد زیرساخت‌های جدید تقویت کنیم. حسینی تودشکی عنوان کرد: دانشگاه این آمادگی را دارد که از طرح‌هایی که در حوزه اولویت‌های دانشگاه هستند حمایت کند و در این راستا در سال جاری حداقل از 10 طرح که منجر به ایجاد زمینه برای آوردن پروژه‌های صنعتی بزرگ شود حمایت می‌شود.   وی اظهار کرد: فعالیت جدیدی در حوزه ارتباط با صنعت در دانشگاه تحت عنوان بازاریابی آغاز شده که در این طرح از طریق فضای مجازی نیاز‌های صنایع به اساتید اعلام و پیگیری می‌شود. در سال جاری در این واحد میزان پیشرفت پروژه‌های صنعتی مطابق برنامه زمانبندی پیگیری می‌شود و در مطالبات مالی از صنعت پیگیری‌های لازم به عمل خواهد آمد. برگزاری جلسات مشترک صنعت با دانشگاه معاون پژوهش و فناوری دانشگاه صنعتی امیرکبیر ادامه داد: یکی از اقداماتی که از سال گذشته آغاز شد برگزاری جلسات مشترک با صنایع مختلف در حوزه‌های تخصصی معین با مشارکت اعضای هیئت علمی فعال در آن حوزه بود. حسینی تودشکی تصریح کرد: در سال گذشته 5 جلسه صنایع با اعضای هیئت علمی در حوزه‌های معادن، ارتباطات و نرم افزار، خودرو، صنایع غذایی و صنایع شوینده برگزار شد که برگزاری این جلسات منجر به ایجاد برد‌های مشورتی بین دانشگاه و صنعت شد و این روند در سال جاری نیز دنبال خواهد شد. وی اظهار کرد: برنامه دیگر پژوهشی این دانشگاه استقرار دفاتر تحقیق و توسعه شرکت‌ها در دانشگاه است که در سال گذشته بیش از 5 مورد از دفاتر تحقیق و توسعه در برج فناوری و یا دانشکده‌های مرتبط در دانشگاه شروع به کار کردند. معاون پژوهش و فناوری دانشگاه صنعتی امیرکبیر تصریح کرد: در دفاتر تحقیق و توسعه به صورت مداوم و مرتب نیاز‌های شرکت‌ها به اساتید و دانشجویان منتقل شود و براین اساس دانشجویان و اساتید بازو‌های رفع نیاز‌های شرکت‌ها و موتور‌های خلاقیت و نوآوری صنایع خواهند شد. حسینی تودشکی افزود: استقرار دفاتر تحقیق و توسعه در دانشگاه منجر به تعریف و اجرای پروژه‌های صنعتی و ظهور استارت آپ‌های جدید خواهد شد. وی با بیان اینکه دانشگاه برنامه دارد تا در حوزه‌های چند رشته‌ای ورود یابد، تاکید کرد: فناوری‌های چند بعدی و چند رشته‌ای منجر به ایجاد و خلق تکنولوژی‌های نوین و پیشرفته چند رشته‌ای خواهند شد. اگر برنامه ریزی و اجرای منسجم همراه کار تیمی خوب صورت گیرد میتواند منجر به برونداد‌های فناوری با سطح پیشرفته گردد که موجبات ارتقاء کیفی و همچنین ظهور شرکت‌های تجاری و اثر گزار در موضوع‌های فناورانه شود. حسینی تودشکی اظهار کرد: در این راستا برنامه داریم از حمایت‌های معاونت علمی ریاست جمهوری و صندوق نوآوری و شکوفایی کمک دریافت کنیم. وی گفت: توسعه فعالیت‌های مرکز فناوری و نوآوری و تجاری سازی برون داد‌های علمی و فناوری دانشگاه از دیگر برنامه‌های معاونت پژوهش و فناوری است. آخرین وضعیت برج فناوری دانشگاه معاون پژوهش و فناوری دانشگاه صنعتی امیرکبیر گفت: با حمایت‌های معاونت علمی و فناوری ریاست جمهوری پروژه افزایش 5.5 طبقه به برج فناوری شماره 1 (ساختمان ابن سینا) دانشگاه آغاز شده است. با اجرای این پروژه 8500 متر مربع به فضای مراکز نوآوری دانشگاه اضافه می‌شود. حسینی تودشکی اظهار کرد: پس از اتمام این پروژه برج فناوری دانشگاه به 11 طبقه افزایش می‌یابد و فضای فعلی برج فناوری شماره 1 بیش از 2 برابر خواهد شد. وی ادامه داد: برج فناوری شماره 2 دانشگاه نیز درحال بازسازی است. این برج قرار بود سال گذشته افتتاح شود که به دلیل مشکلاتی که با شهرداری و مقاوم سازی پروژه داشتیم با تاخیر در حال اجراست و به نظر می‌رسد تا شهریورماه این برج نیز به افتتاح برسد. حسینی تودشکی اظهار کرد: برج فناوری شماره 2 دانشگاه نیز در 9 طبقه و 2200 متر مربع فعال خواهد شد. در این برج که 2 شتاب دهنده کسب و کار مستقر می‌شوند و در 2 تا 3 طبقه از این برج نیز شرکت‌های دانش بنیان فعال در حوزه شهر هوشمند مستقر خواهند شد. همچنین صندوق پژوهش و فناوری دانشگاه امیرکبیر نیز در این برج مستقر خواهد شد. معاون پژوهش و فناوری دانشگاه صنعتی امیرکبیر افزود: مراکز تحقیق و توسعه دو شرکت نیز در این برج مستقر شوند. حسینی تودشکی عنوان کرد: درحال حاضر بیش از 225 واحد فناور و شرکت دانش بنیان در مجموعه مراکز نوآوری و برج‌های فناوری این دانشگاه مستقر هستند و پیش بینی می‌شود تا پایان امسال تعداد این مراکز به 300 واحد فناور و شرکت برسد. برج فناوری شماره 3 دانشگاه نیز در خیابان بزرگمهر با حضور 20 شرکت دانش بنیان رویشی مشغول به فعالیت هستند. معاون پژوهش و فناوری دانشگاه صنعتی امیرکبیر با بیان اینکه پروژه برج فناوری شماره 4 این دانشگاه نیز درحال بررسی است، گفت: برنامه داریم در این برج 30 تا 50 شرکت رویشی دانشگاه مستقر شوند که تامین فضای فیزیکی این برج مذاکراتی صورت گرفته و در حال نهایی شدن است. راه اندازی 5 مرکز تخصصی نوآوری در دانشکده‌ها حسینی تودشکی ادامه داد: در سال گذشته سیاست ایجاد مراکز تخصصی نوآوری در دانشکده‌های این دانشگاه آغاز شد و با حمایت معاونت علمی و فناوری ریاست جمهوری تاکنون 5 مرکز تخصصی نوآوری در دانشکده‌های این دانشگاه راه اندازی شده است. وی  ادامه داد: این مراکز در دانشکده‌های مهندسی مکانیک، مهندسی برق، مهندسی نساجی، مهندسی پزشکی و یک بخش در دانشکده مهندسی کامپیوتر است. معاون پژوهش و فناوری دانشگاه صنعتی امیرکبیر گفت: در دانشکده مهندسی کامپیوتر 4 دفتر تحقیق و توسعه شرکت‌های مختلف در حال فعالیت و یا توسعه فضای فیزیکی هستند. مرکز تحقیق و توسعه علی با با، شرکت ققنوس، شرکت توسن تکنو و خدمات آزمایشگاهی فناوری‌های مالی شرکت ارتباط فردا از جمله این مراکز هستند. حسینی تودشکی اظهار کرد: یک مرکز نوآوری تخصصی در حوزه انرژی با تمرکز در بخش نفت و گاز و با حمایت بخش خصوصی در طبقه دوم دانشکده مهندسی نفت این دانشگاه ایجاد شده که به دلیل شیوع بیماری کرونا افتتاح آن به تاخیر افتاده است. انتظار می‌رود این مرکز اواخر خردادماه و یا اوایل تیرماه بصورت رسمی افتتاح شود. معاون پژوهش و فناوری دانشگاه صنعتی امیرکبیر گفت: همچنین در حوزه نفت و گاز یک مرکز تخصصی نوآوری در پردیس ماهشهر این دانشگاه با حمایت معاونت علمی و فناوری ریاست جمهوری ایجاد شده است که به زودی افتتاح خواهد شود.. حسینی تودشکی ادامه داد: پردیس ماهشهر دانشگاه دارای تجهیزات آزمایشگاهی خوب، فضای کارگاهی و ساخت مناسب و امکانات خوابگاهی خوبی است. معاون پژوهش و فناوری دانشگاه صنعتی امیرکبیر تاکید کرد: دانشکده‌های مهندسی عمران، شیمی، پلیمر، مواد، صنایع، فیزیک، مدیریت و معدن نیز درخواست راه اندازی مرکز تخصصی نوآوری دارند که امیداوریم با حمایت معاونت علمی و فناوری بتوانیم در سال جاری در این دانشکده‌ها نیز مراکز تخصصی نوآوری ایجاد کنیم. راه اندازی مرکز خدمات تجاری سازی و نوآوری در دانشگاه حسینی تودشکی با اشاره به راه اندازی مرکز خدمات تجاری سازی و نوآوری در دانشگاه صنعتی امیرکبیر گفت: این مرکز به تجاری سازی پروژه‌های داخل دانشگاه که مستعد تجاری سازی هستند کمک می‌کند. وی ادامه داد: همچنین شرکت‌هایی که فرآیندی را در تجاری سازی طی کرده اند، اما نیاز به سرمایه گذار دارند می‌توانند به مرکز خدمات تجاری سازی و نوآوری دانشگاه که محل استقرار آن در برج فناوری شماره 2 است مراجعه کنند. معاون پژوهش و فناوری دانشگاه صنعتی امیرکبیر اظهار داشت: خدماتی مانند آموزش مشاوره، ثبت پتنت و انتقال تکنولوژی نیز در آینده در این مرکز ارائه خواهد شد و شرکت‌هایی که خدمات به شرکت‌های دانش بنیان و فناور ارائه می‌دهند می‌توانند در این بخش مستقر شوند. حسینی تودشکی اظهار کرد: همچنین در این مرکز صندوق پژوهش و فناوری دانشگاه امیرکبیر نیز مستقر خواهد شد که این صندوق در کارگروه صندوق‌های پژوهش و فناوری مجوز لازم را اخذ کرده و فعالیت‌های اداری راه اندازی آن در حال تکمیل است. وی افزود: دانشگاه صنعتی امیرکبیر در این صندوق با شرکت‌های خصوصی شریک است و 34 درصد از سهام این صندوق مربوط به دانشگاه است. معاون پژوهش و فناوری دانشگاه صنعتی امیرکبیر گفت: برنامه داریم در سه ماهه دوم سال جاری فعالیت صندوق را به صورت رسمی و عملیاتی آغاز کنیم. سرمایه این صندوق 10 میلیارد تومان است و اگر خوب فعالیت کند قادر خواهد بود تا 10 برابر این میزان خط اعتباری از صندوق نوآوری و شکوفایی دریافت کند. باشگاه مهارت و اشتغال در دانشگاه حسینی تودشکی تاکید کرد: برنامه اشتغال و مهارت افزایی فارغ التحصیلان تنها مربوط به معاونت پژوهشی نیست و بخشی‌هایی از آن مرتبط با معاونت آموزشی است که رویه جدیدی در هیات رئیسه دانشگاه در این زمینه مصوب گردیده است. وی افزود: در این راستا معاونت پژوهشی و فناوری دانشگاه مجری ایجاد باشگاه مهارت و اشتغال می‌باشد که در این باشگاه دوره‌های مهارت افزایی تکمیلی برای دانشجویان برگزار می‌شود. معاون پژوهش و فناوری دانشگاه صنعتی امیرکبیر اظهار داشت: دوره‌های مربوط به باشگاه مهارت و اشتغال تعریف و سایتی نیز برای آن ایجاد شده است که برای اجرای اولین دوره ثبت نام‌ها آغاز شده و برای سه کلاس 500 نفر دانشجو و فارغ التحصیل ثبت نام کرده اند. وی افزود: با معاونت پژوهش و فناوری وزارت علوم تحقیقات و فناوری درحال مذاکره جهت اخذ مجوز پارک علم و فناوری و یا ناحیه نوآوری دانشگاه صنعتی امیرکبیر هستیم. ارتقا جایگاه دانشگاه صنعتی امیرکبیر در رتبه بندی‌های بین المللی وی با بیان اینکه جایگاه دانشگاه صنعتی امیرکبیر در رتبه بندی‌های بین المللی ارتقا یافته است، گفت: جایگاه این دانشگاه در رتبه بندی‌های کیو اس، تایمز و لایدن نسبت به سال‌های پیش ارتقا چشمگیری داشته است. معاون پژوهش و فناوری دانشگاه صنعتی امیرکبیر افزود: براساس رتبه بندی کیو اس در سال 2018 شاخص ارجاعات بر تعداد هیات علمی این دانشگاه رتبه 40 بوده که در سال 2010 به رتبه 28 و در سال 2020 به رتبه 22 بین المللی ارتقا یافته است. حسینی تودشکی تاکید کرد: کیفیت برون داد‌های دانشگاه طی سال‌های اخیر بسیار عالی بوده و در سطح بین المللی اثرگذاری خوبی داشته است. براساس رتبه بندی تایمز دانشگاه صنعتی امیرکبیر رتبه دوم کشوری در میان دانشگاه‌های صنعتی، براساس رتبه بندی لایدن رتبه نخست در میان دانشگاه‌های صنعتی کشور را به خود اختصاص داده است. معاون پژوهش و فناوری دانشگاه صنعتی امیرکبیر اظهار داشت: 19 نفر از اساتید این دانشگاه در سال گذشته جزء یک درصد دانشمندان بین الملل بوده اند. برنامه داریم سیاست‌های افزایش کیفیت مقالات دانشگاه را اجرایی کرده و درصد تولید مقالات بین المللی مشترک افزایش یابد. وی ادامه داد: سیاست‌هایی که در حوزه اعطا گرنت پژوهشی و ارتقاء اعضای هیات علمی در دانشگاه تدوین شده است در راستای توسعه کیفی برونداد‌های علمی بوده است.  نسبت تعداد مقالات با همکاران خارجی در این دانشگاه طی دو سال گذشته حدود 30 درصد رشد یافته است. همچنین در حوزه افزایش تولیدات علمی و فناوری برنامه‌ای از سال گذشته اجرایی شده است که طی آن صنعتگران و اساتید دیگر دانشگاه‌ها از طریق پژوهشکده‌های فعال دانشگاه می‌توانند به عنوان استاد همکار به صورت نیمه وقت در دانشگاه همکاری داشته باشند و فعالیت‌های پژوهش و فناوری خود را تبدیل به مقالات علمی و یا محصولات فناورانه تجاری، کنند. انتهای پیام/
 واکنش سخنگوی دولت به ادعای برکناری وزیر بهداشت توسط واعظی , سخنگوی دولت، ادعای یک نماینده مجلس مبنی بر تهدید وزیر بهداشت به برکناری توسط واعظی را رد کرد. , به گزارش خبرگزاری تسنیم ، علی ربیعی سخنگوی دولت در نشست خبری امروز(دوشنبه) خود در پاسخ به سوال خبرنگاری درباره تهدید شدن وزیر بهداشت به برکناری توسط محمود واعظی، گفت: من دوستی دیرینه ای با آقای نمکی دارم و عموماً زیاد هم با هم صحبت می‌کنیم، این خبر را تکذیب می کنم، از آن فردی که چنین موضوعی را مطرح کرد هم می‌خواهیم با دقت حرف بزنند. به گزارش تسنیم، ابوالفضل ابوترابی نماینده مردم نجف آباد در مجلس شورای اسلامی گفته بود: از منبع موثق شنیدیم که محمود واعظی رئیس دفتر رئیس جمهور دکتر نمکی وزیر بهداشت را تهدید کرده که در صورتی با دولت هماهنگ نباشد، باید استعفا دهد. انتهای پیام/
 فراکسیون روحانیت مجلس یازدهم تشکیل شد+ اسامی , فراکسیون روحانیت یازدهمین دوره مجلس شورای اسلامی تشکیل شد که قرار است رئیس و اعضای هیئت‌رئیسه آن هفته آینده مشخص شوند. , به گزارش خبرنگار پارلمانی خبرگزاری تسنیم ، فراکسیون روحانیت با عضویت 32 تن از نمایندگان روحانی در یازدهمین دوره مجلس شورای اسلامی تشکیل شد. براساس این گزارش، فراکسیون روحانیت مجلس یازدهم قرار است منویات مقام معظم رهبری در حوزه گسترش عدالت را پیگیری و طرح‌هایی جهت تصویب قوانین به مجلس پیشنهاد دهد. همچنین، آن طور که برخی اعضای فراکسیون روحانیت مجلس گفته‌اند، قرار است اعضای هیئت‌رئیسه این فراکسیون نیز در هفته آینده با رأی اکثریت اعضا و در جلسه‌ای انتخاب شود.  اسامی اعضای فراکسیون روحانیت مجلس یازدهم به شرح زیر است: 1-حجت‌الاسلام نصرالله پژمانفر 2-حجت الاسلام محمدحسین حسین‌زاده بحرینی 3- حجت الاسلام مجتبی ذوالنوری 4- حجت‌الاسلام سیدناصر موسوی‌لارگانی 5-حجت الاسلام مجید نصیرایی 6- حجت الاسلام احد آزادیخواه 7- حجت الاسلام محمدرضا مبلغی 8- حجت‌الاسلام حسین جلالی 9-حجت‌الاسلام غلامرضا احمدپور 10-حجت‌الاسلام سیدمحمد موحد 11-حجت‌الاسلام سیدصادق طباطبایی‌نژاد 12-حجت الاسلام سیدجواد حسینی‌کیا 13- حجت الاسلام محمدتقی نقدعلی 14-حجت الاسلام مرتضی آقاتهرانی 15-حجت‌الاسلام سیدمحمود نبویان 16-حجت‌الاسلام سیدرضا تقوی 17- حجت الاسلام محمد سبزی 18-حجت‌الاسلام حسن شجاعی علی‌آبادی 19 - حجت‌الاسلام امیرقلی جعفری بروجنی 20-حجت الاسلام علیرضا سلیمی 21- حجت‌الاسلام حسین میرزایی 22-حجت الاسلام سیدمحمدرضا میرتاج الدینی 23-حجت‌الاسلام رضا باقریبنابی 24- حجت‌الاسلام محمد صفری 25- حجت‌الاسلام احمدحسین فلاحی 26- حجت‌الاسلام حسن نوروزی 27- حجت الاسلام جواد نیک‌بین 28- حجت‌الاسلام موسی احمدی 29- حجت الاسلام سیدکاظم موسوی 30- حجت‌الاسلام سیدسلمان ذاکر 31- حجت الاسلام مجید ناصری‌نژاد 32-حجت‌الاسلام موسی غضنفرآبادی انتهای پیام/
 گزارش تاریخ| هاشمی رفسنجانی با چه هدفی جانشین فرمانده کل قوا شد؟ , برخی انتصاب هاشمی رفسنجانی به جانشینی فرمانده کل قوا از سوی امام خمینی (ره) را در راستای پایان دادن به جنگ تحمیلی و مامور ساختن هاشمی به ادغام ارتش و سپاه تلقی می‌کنند، در حالی که هدف این حکم دقیقاً نقطه مقابل این ادعاست. , گروه تاریخ انقلابخبرگزاری تسنیم – 12 خرداد سال 67 حجت‌الاسلام والمسلمین هاشمی رفسنجانی رئیس وقت مجلس شورای اسلامی و فرمانده قرارگاه مرکزی خاتم الانبیاء (ص) با حکم امام خمینی (ره) و با پیشنهاد آیت‌الله خامنه‌ای رئیس جمهور وقت به عنوان جانشین فرمانده کل قوا منصوب شد. هاشمی رفسنجانی زمانی به این سمت منصوب شد که چند ماه پیش از آن، قطعنامه 598 از سوی شورای امنیت سازمان ملل صادر شده بود، اما ایران به دلایلی از پذیرش آن خودداری کرده بود. از سوی دیگر ارتش بعث عراق از لاک دفاعی بیرون آمده و سیاست تهاجمی اتخاذ کرده بود. در این راستا توانسته بود در ماه‌های فروردین و خرداد مناطق عملیاتی فاو و شلمچه را که ایران در عملیات‌های والفجر هشت و کربلای پنج در سال‌های 64 و 65 به تصرف خود درآورده بود، از تسلط ایران درآورد و نیروهای ایرانی را مجبور به خروج از آن مناطق کند. چند ماه پس از اینکه هاشمی رفسنجانی با حکم امام خمینی (ره) به جانشینی فرمانده کل قوا منصوب شد، قطعنامه 598 از سوی ایران پذیرفته شد. ایران تا آن زمان قطعنامه 598 را نه رد کرده بود و نه پذیرفته بود. ایران آن قطعنامه را نسبت به قطعنامه‌های دیگر مثبت می‌دانست، اما به دنبال تغییر در ترتیب بندهای آن بود. تاخیر یک ساله ایران در پذیرش قطعنامه 598 ایران در زمان تصویب قطعنامه 598 در موضع قدرت بود؛ چرا که به تازگی عملیات پیروز کربلای 5 را اجرا کرده بود و شبه جزیره فاو، جزایر مجنون جنوبی و شمالی و بخش عمده‌ای از شلمچه را در دست داشت. ایران این مناطق را در عملیات‌های خیبر، والفجر هشت و کربلای 5 طی سال‌های 62 تا 65 به تصرف خود درآورده بود. ضمن اینکه ایران در مناطق مرزی، آرایش نظامی مناسبی داشت و توانسته بود در آن مناطقی که خطوط مرزی علیه ایران بود، با تصرف ارتفاعات و مناطق استراتژیک وضعیت مطلوبی را ایجاد کند. بند اول قطعنامه 598 به موضوع بازگشت به مرزهای بین‌المللی اختصاص داشت. در این بند آمده بود: «ایران و عراق یک آتش‎بس فوری را رعایت کرده، به تمام عملیات نظامی در زمین، دریا و هوا خاتمه داده و تمام نیروهای خود را بدون درنگ به مرزهای شناخته‌شده بین‎المللی بازگردانند.» عراق مناطق مهم و استراتژیک چندانی از ایران در دست نداشت، اما در مقابل ایران بخش‌های بزرگی از خاک عراق را در تصرف خود داشت. بنابراین این بند به ضرر ایران و به نفع عراق بود. عراق به راحتی و بدون اجرای عملیات و پرداخت هزینه‌ای، مناطق تصرف شده را پس می‌گرفت. در واقع بند اول قطعنامه آنچه را که ایران به خاطر آن جنگ را ادامه داده بود، از دست او خارج می‌کرد. ایران جنگ را پس از فتح خرمشهر ادامه داد تا چیزی به دست بیاورد و در مذاکرات از آن بهره‌برداری و استفاده کند. اجرای بندهای قطعنامه ترتیبی بود؛ یعنی ابتدا باید دو کشور به مرزهای بین‌المللی بازمی‌گشتند، سپس در مورد موضوعات دیگر مانند تعیین متجاوز و دریافت غرامت اقدام می‌‌شد. درخواست ایران، تغییر در ترتیب بندهای قطعنامه بود و تقاضا داشت که موضوع تعیین متجاوز بند اول قطعنامه باشد. بنابراین ایران علیرغم اینکه درخواست‌هایش در نظر گرفته نشده بود، اما از قطعنامه 598 استقبال کرد. تنها درخواستش هم این بود که بندهای قطعنامه جابجا شود که این درخواست نیز به دلیل آغاز مجدد سیاست تهاجمی عراق، مورد قبول شورای امنیت سازمان ملل قرار نگرفت. دلیل اصرار ایران بر تغییر بندها این بود که اجرای بندها ترتیبی بود و مهمتر از همه اینکه اجرای بند‌ها ضمانتی نداشت؛ یعنی معلوم نبود که پس از بازگشت ایران به مرزهای بین‌المللی، آیا سازمان ملل حاضر خواهد شد که صدام را به عنوان متجاوز معرفی کند یا اینکه او را مجبور به پرداخت غرامت سازد و اینکه آیا اساساً سازمان ملل توانایی وادار کردن عراق به پرداخت غرامت را دارد یا اینکه صرفاً توصیه خواهد کرد؟ به هر حال ایران حاضر بود تمام آن مناطقی را که در عملیات‌های بزرگ و طی چند سال به دست آورده بود را به صدام بدهد، اما در قبالش سازمان ملل، صدام را به عنوان آغازگر جنگ معرفی کند که سازمان ملل و شورای امنیت این کار را هم نکردند. در نتیجه ایران که در موضع برتری قرار داشت، قطعنامه 598 را در سال 66 نپذیرفت. البته در سال 67 و زمانی که ایران قطعنامه 598 را پذیرفت، دیگر چیزی برای از دست دادن نداشت و در نتیجه ایران مجبور شد قطعنامه را بپذیرد. در سال پایانی جنگ قدرت نظامی عراق با کمک کشورهای غربی، عربی و شوروی به شدت افزایش پیدا کرد و نیروهای مسلح ایران نیز در تامین نیروی انسانی و هزینه جنگ در تنگنا بود، در نتیجه مناطق تصرف شده یکی پس از دیگری سقوط کرد و صدام موفق به بازپس‌گیری آن‌ها شد. بنابراین در تیر ماه سال 67 ایران به نقطه‌ای رسید که در سال 66 با پذیرش قطعنامه به آن نقطه می‌رسید. ایران در نهایت در تیر ماه سال 67 قطعنامه 598 را پذیرفت. به عقیده محسن رضایی فرمانده وقت سپاه تیر ماه سال 67 نسبت به قبل و بعد از آن تاریخ، بهترین زمان برای پذیرش قطعنامه بود. او می‌گوید: «اگر قطعنامه پذیرفته نمی‌شد، عراق به کرمانشاه و خرمشهر وارد می‌شد و هیچ‌وقت قطعنامه 598 را نمی‌پذیرفت و آن‌ها قطعنامه 599 را به ایران تحمیل می‌کردند که در آن قطعنامه امتیازات بزرگی را از ایران می‌گرفتند.» برخی از حکم انتصاب امام خمینی (ره) دو برداشت را به مردم منتقل می‌کنند، نخست اینکه امام خمینی، هاشمی را به این سمت منصوب کرد تا کار جنگ را یکسره کند و به پایان برساند. دوم اینکه امام در این پیام به هاشمی رفسنجانی، ماموریت دادند تا ارتش و سپاه را ادغام کنند. در این رابطه به دو نامه امام مبنی بر تشکیل دادگاه‌های صحرایی و نامه معروف امام پس از تجاوز مجدد عراق به ایران اشاره می‌کنند. ** اولین برداشت اشتباه: ماموریت امام به هاشمی برای مصالحه امام خمینی در این پیام هاشمی رفسنجانی را موظف به اجرای این دستورها ساختند: ایشان در پایان این حکم نیز مرقوم فرمودند: «از مردم عزیز ایران و نیروهای نظامی و انتظامی می‌خواهم تا با صبر و شکیبایی انقلابی و با قدرت و استقامت در مقابل توطئه‌های استکبار جهانی ایستادگی نمایند و مطمئن باشند که پیروزی از آن صابران است. جهان امروز غرق در نامردمی‌ها و حیله‌هاست و شما یاران اسلام در اوج قداست و شرافت می‌باشید. من به همه شما دعا می‌کنم. خداوند یار و پشتیبان مبارزان در راه خدا باد.» از این پیام به وضوح دریافت می‌شود که هدف امام خمینی (ره) از انتصاب هاشمی رفسنجانی به جانشینی فرمانده کل قوا چه بود. منظور این پیام دقیقاً برعکس آن چیزی است که عده‌ای از آن برداشت می‌کنند یا سعی دارند به مردم تصویر دیگری ارائه کنند. با تغییر شرایط در جبهه‌های جنگ و توسعه حملات نظامی عراق به مواضع نیروهای ایرانی و موفقیت آنان در بازپس‌گیری بعضی از مناطق در اختیار نیروهای ایرانی و همچنین با توجه به درگیری رویاروی آمریکا علیه ایران و هماهنگی غرب و شرق و برخی کشورهای عربی منطقه در مبارزه با انقلاب اسلامی و جلوگیری از پیروزی اسلام، بنابر پیشنهاد رئیس‌جمهور، امام خمینی در تاریخ 12 خرداد 1367 طی حکمی به آقای هاشمی رفسنجانی، او را به سمت جانشین فرمانده کل قوا با تمام اختیارات منصوب کرد تا بتوانند تمامی امکانات دولت و نیروهای مسلح را در مقابله با ارتش بعثی عراق به کار بگیرد. محمد درودیان پژوهشگر تاریخ جنگ ایران و عراق، ایجاد زمینه انتصاب هاشمی به مسئولیت جدید را پس از عملیات فاو می‌داند. البته درودیان معتقد است که سپاه، آقای هاشمی را به عنوان فرماندهی کل به امام پیشنهاد داد. به هر حال این انتصاب با توجه به موقعیت هاشمی، می‌توانست زمینه برخی از پشتیبانی‌های لازم برای جنگ را فراهم و تسهیل کند. هاشمی رفسنجانی با دریافت حکم جانشینی فرماندهی کل قوا، اقدامات خود را برای سر و سامان دادن به وضعیت جبهه‌ها آغاز کرد. محسن رضایی فرمانده وقت سپاه در واکنش به انتصاب هاشمی گفت: «امید است، این حسن انتخاب و تفویض اختیارات در بسیج امکانات کشور در امر جنگ و ایجاد وحدت بین نیروهای بسیج که جزو آرزوهای دیرینه رزمندگان است، شوری نوین برای سرکوبی هرچه سریعتر متجاوز در میدان نبرد ایجاد نماید.» هاشمی نیز موضوع اصلی این حکم را این دانست که "باید از امکانات نیروهای مسلح برای جنگ و دفاع بهتر استفاده شود که به‌خاطر چندگانگی نیروهای مسلح، از امکانات به‌خوبی استفاده نمی‌شود." هاشمی در خطبه‌های نمازجمعه تهران هم گفت: «این بار ما نیاز داریم، وضعیت را جدی‌تر بگیریم که این کار را شروع کرده‌ایم.» در این راستا برای هماهنگی بیشتر بین ارتش و سپاه و استفاده از قدرت دولت و مجلس برای اداره جنگ، ستاد کل فرماندهی کل قوا تشکیل شد. در این تشکیلات، پس از 23 روز، نخست‌وزیر به عنوان رئیس ستاد فرماندهی کل قوا و برخی از وزرای دولت به عنوان معاونت‌های تخصصی انتخاب شدند.او با امام خمینی در 15 خرداد 1367 ملاقات کرد و آخرین وضعیت جبهه‌های جنگ را برای رهبری انقلاب توضیح داد. در این جلسه عزم امام خمینی بر ادامه جنگ بود. امام تا آخرین روزهای جنگ تحمیلی تصمیم به ادامه جنگ داشتند. اما از آنجایی که ایشان به نظرات مسئولان کشور به‌ویژه مسئولان نظامی ارتش و سپاه که آن‌ها را "خبرگان جنگ" می‌نامیدند، توجه بسیار زیادی داشتند و تصمیمات خود درباره جنگ را با توجه به نظرات کارشناسی مسئولان دلسوز نظامی و سیاسی جمهوری اسلامی اتخاذ می‌کردند. امام ادامه جنگ را برای رسیدن به پیروزی‌های مشخص، منطقی می‌دانستند، اما زمانی که دیگر احساس کردند "ارتش اسلام به این زودی‌ها هیچ پیروزی به دست نخواهد آورد" با آتش‌بس موافقت فرمودند و قطعنامه 598 را پذیرفتند. به هرحال برخی بدون توجه به اینکه هاشمی از میانه جنگ تحمیلی به عنوان فرماندهی عالی جنگ در صحنه سیاسی - نظامی جنگ حضور داشت، انتصاب او به جانشینی فرماندهی کل قوا را به تغییر به منظور آماده شدن برای نوعی مصالحه تعبیر کردند. عراقی‌ها هم انتصاب هاشمی را به منزله تلاش ایران برای صلح ارزیابی کردند. اما به هرحال به اعتقاد محمد درودیان "تغییرات حاصله و از جمله تشکیل ستاد کل قوا، گرچه مهم و موثر بود، ولی باتوجه به اوضاع سیاسی - نظامی و شرایط هنگام تشکیل و نیز تاخیری که در فعال کردن آن به وجود آمد، بیشتر در اداره و هدایت اوضاع سیاسی - نظامی و فراهم ساختن زمینه‌های صلح موثر واقع شد تا اینکه بتواند شرایط ادامه جنگ را تامین کند." هاشمی رفسنجانی با دریافت حکم جانشینی فرماندهی کل قوا، اقدامات خود را برای سر و سامان دادن به وضعیت جبهه‌ها آغاز کرد. او با امام خمینی در 15 خرداد 1367 ملاقات کرد و آخرین وضعیت جبهه‌های جنگ را برای رهبری انقلاب توضیح داد. در این جلسه عزم امام خمینی بر ادامه جنگ بود.  ** دومین برداشت غلط: تمایل امام به ادغام ارتش و سپاه دومین برداشت که از متن این حکم صورت می‌گیرد، این است که امام، هاشمی را مامور به ادغام ارتش و سپاه کرد، اما در نامه امام مشخص است که ایشان دستور به ادغام ارتش و سپاه ندادند، بلکه دستور بر ادغام مورد قبول و صحیح ادارات و سازمان‌های مربوط و پشتیبانی‌کننده دادند.‏ البته هاشمی رفسنجانی خود به دنبال ادغام ارتش و سپاه بود و پس از رحلت امام خمینی (ره) نیز این هدف را دنبال می‌کرد. هاشمی رفسنجانی در روزنوشت خاطرات 14 اردیبهشت سال 65 برای نخستین بار از موضوع ادغام ارتش و سپاه سخن گفته است. البته او گفته که این طرح از سوی آیت‌الله منتظری ارائه شد: «شب مهمان آقای منتظری بودیم. ایشان طرحی برای ادغام نیروهای مسلح و ارتش و سپاه و ژاندارمری و کمیته‌ها و شهربانی ارائه داد. اصل ایده مورد قبول همه بود ولی در زمان و کیفیت آن، نیاز به مطالعه بیشتر دیده شد.» به نظر می‌رسد این موضوع از ماه‌ها پیش و در زمانی که جلسات مجمع عقلا به ریاست حجت‌الاسلام روحانی (رئیس وقت کمیسیون دفاع مجلس) در مجلس برگزار می‌شد، در بین برخی از مسئولان کشور مطرح شده است. هاشمی اگرچه عنوان کرده که طرح از سوی آیت الله منتظری مطرح شد، اما خود به طور جد پیگیر ادغام ارتش و سپاه بود. او در سال 94 در گفتگویی با جعفر شیرعلی نیا در پاسخ به این سوال که واقعاً شما به‌دنبال این بودید که این دو نیرو را تبدیل به یک نیرو کنید؟ گفت: «واقعاً این‌گونه بود.» موفقیت ارتش عراق در بازپس‌گیری شبه جزیره فاو، موجب تضعیف موقعیت سپاه پاسداران در نزد بعضی از سران کشور از جمله هاشمی رفسنجانی شد. این موضوع باعث طرح مساله ادغام سپاه و ارتش در ذهن فرمانده جنگ شد. هاشمی رفسنجانی در جریان سفر خود به جبهه‌های غرب که از روز دوشنبه 19 اردیبهشت 1367 آغاز شد و در روز پنج‌شنبه 22 اردیبهشت 67 در جبهه جنوب به پایان رسید، به طور مرتب طرح ادغام ارتش و سپاه را با فرماندهان به مشورت می‌گذاشت. هاشمی در روزنوشت خاطرات 19 اردیبهشت 67 و 20 روز پیش از انتصاب به جانشینی فرمانده کل قوا آورده است: «طرح ادغام ارتش و سپاه را که در ذهن دارم، با آقایان شمخانی و سنجقی و آقامحمدی در میان گذاشتم آن‌ها استقبال کردند.» "حسین علایی" از فرماندهان دفاع مقدس در کتاب تاریخ جنگ ایران و عراق در نقد اقدام هاشمی نوشته است: «طبیعی بود که طرح چنین بحثی در شرایطی که احتمال حمله ارتش عراق به سایر خطوط پدافندی می‌رفت، هیچ کمکی به استحکام جبهه ایران نمی‌کرد. معمولاً ادغام‌ها باید در شرایط عادی و حتی در موقعیت صلح انجام شود تا به توان رزمی موجود لطمه‌ای نزند.» یکی از افرادی هم که هاشمی را همراهی می‌کرد، حسن روحانی بود. هاشمی در روزنوشت خاطرات 9 مرداد 67 آورده است: «دکتر [حسن] روحانی آمد و راجع به طرح ادغام نیروهای زمینی ارتش و سپاه مذاکره کردیم؛ وحدت نظر داشتیم. بنا شد بیشتر بحث شود.» هاشمی در سال 94 در گفتگویی با جعفر شیرعلی نیا، عنوان کرد که «این اقدام به دستور امام (ره) بود و در حکم جانشینی فرمانده کل قوای من نیز آمده بود. ما در جنگ هم به این نتیجه رسیده بودیم.» این در حالی است که هاشمی 2 بار در خاطرات خود ذکر کرده که امام مخالف ادغام ارتش و سپاه بود. هاشمی در روزنوشت خاطرات 23 شهریور 67 در این‌باره نوشته است: «خدمت امام رفتم... درباره ادغام نیروهای مسلح مذاکره شد. با ادغام امکانات پشتیبانی موافق‌اند اما در حال حاضر ادغام ارتش و سپاه را صلاح نمی‌دانند.» در خاطرات دوم فروردین سال 68 او هم آمده است: «عصر به زیارت امام رفتم. وضع ارتش و سپاه را گفتم و مشکل دوگانگی نیروهای مسلح و مخارج گزاف سازمان‌ها و نیروهای تکراری و ضرورت انسجام را توضیح دادم، ولی امام نگرانند که ادغام ارتش و سپاه، باعث خشم آن‌ها و درگیری شود؛ گرچه قبول دارند که سرانجام باید یکی شوند، ولی زمان را مناسب نمی‌دانند. اما با ادغام دو وزارتخانه دفاع و سپاه مخالفتی ندارند.» شمخانی اما نظر دیگری دارد و معتقد است که موضوع ادغام به مرحله تصمیم‌گرفتن امام خمینی نرسیده بود. او گفته بود که حتی فکر نمی‌کند به مرحله گزارش‌دادن به امام هم رسیده باشد.  دوم اینکه اگر امام موافق ادغام ارتش و سپاه بود و تمایل نداشت که سپاه به شکل گذشته باشد و سازمان رزم خود را توسعه بدهد، در نیمه سال 64 دستور به تشکیل نیروهای سه‌گانه سپاه نمی‌داد. آن هم پیامی که تاکید بر حفظ استقلال سپاه و تداوم نقش سپاه در نگهبانی از انقلاب و دستاوردهای آن دارد. امام فرمودند: «با توجه به اینکه در اصل 150 قانون اساسی ادامۀ نقش سپاه در نگهبانی از انقلاب و‏‎ ‎‏دستاوردهای آن تصریح شده است، و نظر به آنکه انجام این نقش بدون آمادگی کامل‏‎ ‎‏سپاه از جهت تجهیزات و آرایش جنگی و فنون دریایی، زمینی، هوایی امکانپذیر نیست،‏‎ ‎‏شما مأموریت دارید هرچه سریعتر سپاه پاسداران را مجهز به نیروهای زمینی، هوایی،‏‎ ‎‏دریایی قوی نمایید، تا در موارد لازم با همکاری و هماهنگی با ارتش جمهوری اسلامی‏‎ ‎‏ایران از مرزهای زمینی، دریایی، هوایی کشور حفاظت نمایند.» سوم اینکه برخی از کارشناسان تاریخ جنگ ایران و عراق معتقدند که نامه امام پس از حمله مجدد عراق به ایران در حمایت از سپاه در برابر تلاش هاشمی و روحانی برای ادغام آن با ارتش بود. امام پس از حمله مجدد عراق به ایران در پیامی عنوان کردند: «این نقطه حیاتی کفر و اسلام است. یعنی نقطه شکست یا پیروزی، یا اسلام یا کفر است و باید متر به متر جنگید و هیچی از هیچکس پذیرفته نیست و اینجا نقطه‌ای است که یا موجب می‌شود سپاه حیات پیدا کند دوباره در کشور و یا برای همیشه یک سپاه ذلیل و مرده‌ای بشود.» آیا امام که تاکید بر تداوم نقش سپاه در نگهبانی از انقلاب و دستاوردهای آن و حفظ استقلال سپاه داشت و فرماندهان سپاه را نسبت حفظ حیات این سازمان نظامی هشدار داد، ممکن است موافق ادغام سپاه و ارتش که نتیجه آن حذف سپاه و تشکیل ارتشی نوین می‌شد، بوده باشد؟ انتهای پیام/
 نمایند مردم سلماس: رفع مشکلات اقتصادی دغدغه عموم نمایندگان مجلس است , نماینده مردم سلماس در مجلس شورای اسلامی، گفت: به نظر می‌رسد که اکثر نمایندگان مجلس، رفع مشکلات اقتصادی را مهم‌ترین و اساسی‌ترین دغدغه مجلس یازدهم می‌دانند. , یعقوب رضازاده نماینده مردم سلماس در مجلس شورای اسلامی در گفت‌وگو با خبرنگار پارلمانی خبرگزاری تسنیم با اشاره به اولویت‌های مجلس یازدهم، گفت: مردم از ما انتظار دارند که مسائل اقتصادی و معیشتی مردم را در رأس اولویت‌های خود قرار داده و از هر اقدامی که به این مهم خدشه وارد می‌کند، پرهیز کنیم. وی با بیان اینکه، علی‌رغم ظرفیت فراوان اقتصادی، کشور با مشکلات عدیده اقتصادی مواجه است، گفت: باید قبول کنیم که از ظرفیت‌های بزرگ اقتصادی به درستی استفاده نکردیم چرا که وضعیت بیکاری جوانان به‌هیچ‌عنوان با امکانات و ظرفیت‌های اقتصادی کشور سنخیت ندارد. نماینده مردم سلماس گفت: به نظر می‌رسد که اکثر نمایندگان مجلس، رفع مشکلات اقتصادی را مهم‌ترین و اساسی‌ترین دغدغه مجلس یازدهم می‌دانند؛ امیدواریم در عمل نیز مجلس بتواند گام‌های بزرگی در رفع مشکلات اقتصادی بردارد. انتهای پیام/
 روحانی: نباید اجازه دهیم تحریم‌های ظالمانه آمریکا در توسعه روابط اقتصادی خللی ایجاد کند , رئیس جمهور گفت: نباید اجازه دهیم تحریم‌های ظالمانه آمریکا در توسعه روابط اقتصادی ایران و صربستان خللی ایجاد کند تا بتوانیم با استفاده از ظرفیت‌های همکاری، در راستای منافع دو ملت گام برداریم. , به گزارش حوزه دولت خبرگزاری تسنیم، حجت‌الاسلام حسن روحانی رئیس‌جمهور روز سه شنبه در گفتگوی تلفنی با «الکساندر ووچیچ» رئیس‌جمهور صربستان، به برنامه‌ریزی‌ها و موفقیت‌های کشورمان در مقابله با بیماری کرونا از جمله تولید کیت‌های شناسایی توسط شرکت‌های دانش بنیان اشاره کرد و افزود: جمهوری اسلامی ایران آماده انتقال تجربیات و همکاری‌های علمی و فناوری با صربستان در این راستا است. وی با استقبال از پیشنهاد توسعه روابط تجاری و اقتصادی میان دو کشور، آن را یک ضرورت در راستای تامین منافع دو ملت دانست و اظهار داشت: مسئولان دو کشور باید از تمامی ظرفیت‌ها و فرصت‌های موجود برای گسترش همکاری‌ها و فعالیت‌های مشترک اقتصادی استفاده نمایند. رئیس‌جمهور تاکید کرد: نباید اجازه دهیم تحریم‌های ظالمانه آمریکا در توسعه روابط اقتصادی دو کشور خللی ایجاد کند تا بتوانیم با استفاده از ظرفیت‌های همکاری، در راستای منافع دو ملت گام برداریم. روحانی با اشاره به مواضع مشترک در زمینه مقابله با یکجانبه‌گرایی و لزوم همکاری بیشتر دو کشور در مجامع و سازمان های بین المللی، گفت: دو ملت ایران و صربستان همواره برای حفظ استقلال خود در برابر مداخله بیگانگان ایستادگی کرده و اجازه دخالت بیگانگان در امور داخلی خود را نداده‌اند. «الکساندر ووچیچ» رئیس‌جمهور صربستان نیز در این گفتگوی تلفنی با  اشاره به همه‌گیری ویروس کرونا در جهان، اظهار داشت: همه کشورها و دولت‌ها باید در این شرایط به هم کمک کنند، تا بتوانیم بر این بیماری غلبه کنیم. وی با بیان اینکه همواره با اعمال تحریم و فشار علیه ایران مخالف بوده و درکنار مردم ایران هستیم، افزود: باید از فرصت‌ها استفاده و تلاش خود را برای توسعه همکاری‌های دو کشور در زمینه‌های گوناگون از جمله اقتصادی، تجاری، علمی، فرهنگی، فناوری، گردشگری و دانشگاهی در راستای منافع دو ملت بکار بگیریم. رئیس‌جمهور صربستان همچنین از رویکرد مستقل ایران در موضوعات گوناگون بین المللی از جمله احترام به تمامیت ارضی و حق حاکمیت ملت‌ها و دولت‌ها تجلیل کرد. انتهای پیام/
 اطلاعیه روابط عمومی ارتش درخصوص مصاحبه اخیر امیر دریادار سیاری , در پی انتشار گفت و گوی معاون هماهنگ کننده ارتش جمهوری اسلامی ایران با خبرگزاری ایرنا، روابط عمومی ارتش اطلاعیه‌ای صادر کرد. , به گزارش خبرگزاری تسنیم، در پی انتشار گفت و گوی امیر دریادار سیاری معاون هماهنگ کننده ارتش جمهوری اسلامی ایران با خبرگزاری ایرنا، روابط عمومی ارتش امروز اطلاعیه‌ای صادر کرد.  متن اطلاعیه به این شرح است: بسم الله الرحمن الرحیم ارتش جمهوری اسلامی ایران در جهت تحقق تدابیر فرماندهی معظم کل قوا مبنی بر همدلی و هم‌افزایی بین نیروهای مسلح و سایر ارکان نظام مقدس جمهوری اسلامی ایران همواره اصل وحدت را بعنوان تکلیف شرعی و وظیفه ذاتی خود دانسته و فرماندهان ولایتمدار، انقلابی و بابصیرت ارتش از آغازین روزهای انقلاب شکوهمند اسلامی ایران تا امروز با وجود توطئه‌ها و ترفندهای دشمنان از هیچ کوششی در جهت وحدت و انسجام دریغ ننموده اند. مصاحبه اخیر امیر دریادار سیاری معاون هماهنگ کننده ارتش در قالب گفت و گوی تصویری با خبرگزاری ایرنا یک مصاحبه تفصیلی به مدت 90 دقیقه بوده که فرازهایی از عملکرد ارتش جمهوری اسلامی ایران در برهه‌های مختلف پس از پیروزی انقلاب را تشریح و تبیین کرده و این خبرگزاری در بخش  اول تنها 13 دقیقه از آن را منتشر کرده است. متأسفانه دشمنان حسود و عنود نظام مقدس جمهوری اسلامی ایران با تقطیع و سوءاستفاده، این گفت و گوی انجام شده را مغرضانه و مزورانه تفسیر، تحلیل و منتشر نموده‌اند. روابط عمومی ارتش جمهوری اسلامی ایران ضمن محکوم نمودن اقدام ریاکارانه و کینه‌ورزانه رسانه‌‌های معاند و ضد انقلاب اعلام می‌دارد اتحاد و انسجام نیروهای مسلح جمهوری اسلامی ایران بویژه ارتش و سپاه بنیادین و ناگسستنی است و دشمنان نظام از این حربه‌ها و نقشه‌ها طرفی نبسته و مطمئناً مردم شریف و هوشیار ایران اسلامی به خوبی به این شیطنت‌ها واقف بوده و با بصیرت انقلابی، امید واهی دشمنان را به یأس و ناکامی تبدیل خواهند کرد. انتهای پیام/
 شکایت دولت از یک کارگردان سینما , ابوالقاسم طالبی می گوید به دلیل یک اظهار نظر، با شکایت دولت احضار و مورد بازپرسی قرار گرفته است. , به گزارش گروه سیاسی خبرگزاری تسنیم، ابوالقاسم طالبی از کارگردانان سینمای ایران در صفحه شخصی خود در توئیتر با بیان اینکه در پی شکایت دولت احضار و مورد بازپرسی قرار گرفته، به بیان تضیحاتی در این باره پرداخته است.  انتهای پیام/
 خاطره رهبر انقلاب از دیدار با امام خمینی(ره) در سال ۶۵ + دست‌نوشته , خاطره مقام معظم رهبری از دیدار با امام خمینی(ره) در روز ۱۴ فروردین ۱۳۶۵ به همراه دست‌نوشته ایشان منتشر شد. , به گزارش گروه سیاسی خبرگزاری تسنیم، به نقل از پایگاه اطلاع رسانی دفتر مقام معظم رهبری، پایگاه اطلاع‌رسانی KHAMENEI.IR در آستانه‌ی سالروز ارتحال امام خمینی رحمه‌الله، متن یادداشت روزانه‌ی آیت‌الله خامنه‌ای و خاطره ایشان از عیادت امام رحمه‌الله در بیمارستان جماران در فروردین‌ماه 1365 را به همراه دستخط آن برای نخستین‌بار منتشر می‌کند: پنجشنبه؛ 14 فروردین 1365 امروز به زیارت امام رفتم؛ آقای هاشمی را خبر کردم و با هم رفتیم. امام عزیز هنوز اجازه‌ی فرودآمدن از تخت را ندارد. به دست‌های او -هر یک- چیزی از سرُم و باتری وصل است. دست چپ امام را که بخاطر تَرک برداشتن سرانگشتان، در دستکش سفیدی پوشیده بود مشتاقانه بوسه زدم. چهره‌ی خندان و مهربانش اندکی خسته و بیمارگونه است اما سعی میکند نشانه‌ئی از افسردگی در آن نباشد. بلافاصله خطاب به من میگوید: از شما تقلید میکنم (دست دادن با چپ)! من گفتم: بحمدالله حالتان خیلی خوب است. با لحنی که مینماید به این اهمیت نمیدهد میگوید: شما خوب باشید من هم خوبم. بعد رو به هاشمی که پرسیده است آیا چیز فوق‌العاده‌ئی هست؟ با لحن رضامند و محکم میگوید: هیچ چیز نیست غیر از پیری، و نسبت به همسن‌های خود خیلی خوبم؛ آنها بعضی زیر خاک‌اند و بعضی در خانه‌ی خود خوابیده‌اند. از اوضاع جاری و جنگ مسئولانه میپرسد و به جوابها با دقت گوش میدهد. سمینار دیروز را گفتم. معلوم شد خبرهای آن را از رادیو شنیده و در جریان است. این روح بزرگ، این انسان فوق‌العاده، این دل مطمئن و متوکّل و این عقل قوی و راسخ در همه‌ی حالات خود حتی در هنگامیکه نیمی از قلب او از کار افتاده است، با همه‌ی شخصیّتش زندگی میکند: « رُهبانُ اللّیل و اسد النهار».  «یادداشت‌های روزانه» حضرت آیت‌الله‌ خامنه‌ای به عنوان بخش مهمی از اسناد تاریخ انقلاب و نظام جمهوری اسلامی نگهداری می‌شود  که در برگیرنده واقعیت‌هایی از مقاطع حساس انقلاب است. این دست‌نوشته‌ها که به صورت روزانه نوشته می‌شود و غالباً مربوط به امور کشور و بیان واقعیت‌های گذشته‌های دور و نزدیک در کوران حوادث است و گاهی دربرگیرنده‌ی شرح جلساتی است که از سالهای اول پس از پیروزی انقلاب در بالاترین سطح کشور تشکیل شده است. پیش از نیز این یک بار بخشی از یکی از یادداشت‌های روزانه حضرت آیت‌الله خامنه‌ای از جلسات سران قوا در تاریخ چهارشنبه 1365/5/22 منتشر شده بود. انتهای پیام/
 جزئیات جالبی از جلسه رأی‌گیری درباره رهبری آیت‌الله خامنه‌ای/ هاشمی چه زمانی سخن امام را نقل کرد؟ /گفت‌وگوی تسنیم با مسعود رضایی , "مسعود رضایی" پژوهشگر تاریخ معاصر در گفتگو با تسنیم به بررسی جزئیات و سؤالات مطرح شده در خصوص جلسه تاریخی روز ۱۴ خرداد سال ۶۸ و انتخاب آیت‌الله خامنه‌ای به رهبری نظام اسلامی پاسخ داد. , گروه تاریخ انقلاب خبرگزاری تسنیم- محمدحسن جعفری: نمایندگان مجلس خبرگان رهبری پس از شنیدن خبر تلخ رحلت امام خمینی (ره) از سراسر کشور راهی تهران شدند و در روز 14 خرداد سال 68 در صحن علنی مجلس دور هم جمع شدند تا در مورد آینده رهبری نظام جمهوری اسلامی ایران پس از امام تصمیم بگیرند.  در ابتدای جلسه، آیت‌الله خامنه‌ای رئیس‌جمهور وقت وصیتنامه امام را قرائت کرد. پس از آن موضوع عزل آیت‌الله منتظری از قائم مقامی رهبری مطرح شد. سپس در خصوص رهبری فردی و شورایی بحث و گفتگو شد و در نهایت رهبری فردی به رای گذاشته و تصویب شد. با تصویب رهبری فردی، آیت‌الله خامنه‌ای از سوی نمایندگان مجلس برای قبول مسئولیت رهبری نظام جمهوری اسلامی ایران معرفی شد و در نهایت با رای اکثریت نمایندگان مجلس خبرگان رهبری، به عنوان رهبر موقت برگزیده شد.  با تصویب تغییرات قانون اساسی از طریق مراجعه به آرای عمومی مردم، در روز 15 مرداد سال 68 بار دیگر جلسه خبرگان رهبری برگزار شد و در این جلسه آیت‌الله خامنه‌ای با رای اکثریت نمایندگان به عنوان دومین رهبر نظام جمهوری اسلامی ایران به مردم معرفی شد.  به همین منظور به سراغ "مسعود رضایی" پژوهشگر تاریخ معاصر که به دقت اسناد آن جلسه و اتفاقات پیرامون آن را بررسی کرده است، رفتیم و با او به گفتگو نشستیم. آنچه در ادامه می‌خوانید، مشروح گفتگوی ما با رضایی است.  ** ماجرای حذف شرط مرجعیت از رهبری  تسنیم: یکی از موضوعاتی که بدان پرداخته می‌شود موضوع "اجتهاد آیت‌الله خامنه‌ای" در زمان برگزاری جلسه روز 14 خرداد مجلس خبرگان رهبری است. در جلسه آن روز نیز سخنانی در باب اجتهاد ایشان مطرح شد. همچنین آیت‌الله خامنه‌ای در سخنانی در آن روز عنوان کردند: « من نه از لحاظ قانون اساسی، و نه از لحاظ شرعی برای بسیاری از آقایان، حرفم حجت حرف رهبر را ندارد. این چه رهبری خواهد بود؟»  نخست اینکه آیا ایشان در آن زمان اجتهاد داشتند؟ دوم اینکه سخنان مطرح شده از سوی نمایندگان مجلس خبرگان در این رابطه چه بود؟  رضایی : بسم الله الرحمن الرحیم. در قانون اساسی که در سال 58 به تصویب رسید، "مرجعیت" یکی از شرایط رهبری بود. اما امام خمینی (ره) پیشنهاد به حذف این شرط دادند. در جلسات شورای بازنگری قانون اساسی نیز بحث‌ها به این سمت پیش می‌رفت که این شرط حذف شود و شرط "اجتهاد" کافی است. تسنیم: برگزاری جلسات شورای بازنگری قانون اساسی پیش از رحلت امام خمینی (ره) آغاز شده بود؟  رضایی : جلسات شورای بازنگری قانون اساسی از نهم اردیبهشت ماه سال 68 آغاز شد. تسنیم: در آن جلسات موضوع حذف شرط "مرجعیت" مطرح شده بود؟  رضایی : بله مطرح شده بود. در ابتدای کار شورای بازنگری قانون اساسی، آیت‌الله مشکینی نامه‌ای خدمت امام خمینی (ره) نوشت و از ایشان درخواست رهنمود کرد. امام خمینی (ره) در پاسخ به این درخواست عنوان داشتند که بنده در کلیات امور دخالت نمی‌کنم، اما به نظر من در بحث رهبری، نمی‌توان مقید به شرط مرجعیت بود و شرط اجتهاد کافی است. از دیدگاه امام خمینی (ره)، اگر شرط مرجعیت باقی می‌ماند، رهبری به چند نفر محدود می‌شد که مرجع تقلید هستند. مراجع اگرچه به لحاظ فقهی و عرفانی قابل احترام هستند، اما ممکن است در اداره امور کشور آن سطح از تخصص و کارآمدی را دارا نباشند. تسنیم: این تصمیم امام مربوط به آن زمان و بر مبنای شرایط و اقتضائات آن برهه است یا اینکه ایشان از ابتدا معتقد بودند که شرط اجتهاد کافی است؟  رضایی : امام خمینی (ره) در پاسخ به نامه آیت‌الله مشکینی قید فرمودند که "من از ابتدا موافق با شرط مرجعیت نبودم." یعنی از سال 58 که نگارش و تدوین قانون اساسی در مجلس خبرگان قانون اساسی انجام می‌گرفت، امام موافق شرط مرجعیت نبودند؛ اما چون نمی‌خواستند در کار خبرگان قانون اساسی دخالت کنند، آن موقع چیزی نگفتند. به هر حال نظر امام این بود که شرط "اجتهاد" کافی است. شورای بازنگری قانون اساسی در حال بررسی این موضوع بود که امام خمینی (ره) رحلت کردند. البته این موضوع (حذف شرط مرجعیت از رهبری) در کمیسیون اول این شورا مطرح و به تصویب رسیده بود. در واقع این موضوع یک مرحله از تصویب را گذرانده بود. ** همه نمایندگان اجتهاد آیت‌الله خامنه‌ای را قبول داشتند  اما در خصوص آن بخش از سوال شما که فرمودید "آیا آیت‌الله خامنه‌ای در آن زمان مجتهد بودند؟". سوابق تحصیلی و تدریسی آیت‌الله خامنه‌ای تا آن زمان مشخص است. از مرحوم آیت‌الله فاضل لنکرانی نقل شده است که "سال‌ها پیش که من به مشهد سفر کردم، ایشان (آیت‌الله خامنه‌ای) مکاتب و رسائل تدریس می‌کرد." گفته می‌شود کسی که بتواند این درس‌ها را تدریس کند در حد اجتهاد قرار دارد. من چون تخصص لازم در این زمینه ندارم، به این بحث ورود پیدا نمی‌کنم که سوابق تدریسی آیت‌الله خامنه‌ای چه بوده و آیا این سوابق می‌تواند نشانه اجتهاد ایشان باشد یا خیر؛ اما بنده از زاویه دیگری به این موضوع خواهم پرداخت. شرط کاندیداتوری برای مجلس خبرگان رهبری، اجتهاد است. آیت‌الله خامنه‌ای که در سال 61 برای ورود به مجلس خبرگان کاندیدا شد و به عنوان منتخب اول مردم تهران وارد این مجلس شد، طبیعتاً دارای اجتهاد بود. مسعود رضایی می‌گوید که در جلسه خبرگان رهبری، تمامی نمایندگان اجتهاد آیت‌الله خامنه‌ای را قبول داشتند و کسی در رد آن سخن نگفت.  تسنیم: آن زمان نیز برای احراز صلاحیت داوطلبان مجلس خبرگان رهبری، امتحان اجتهاد برگزار می‌شد؟  رضایی : فقهای شورای نگهبان بر این موضوع نظارت داشتند. ضمن اینکه اگر سه نفر از علمای قم، اجتهاد یک نفر را تایید می‌کردند، آن فرد می‌توانست شرط اجتهاد برای کاندیداتوری مجلس را دارا باشد. احتمالاً این نوع تایید برای کسانی به کار می‌رفت که ممکن بود، شک و شبهه‌ای در مورد اجتهادشان وجود داشته باشد. بنابراین به نظر می‌رسد کسانی که اجتهادشان محرز بود و یا اجازه اجتهاد از قبل داشتند، نیازی به این کار نداشت. جزئیات ماجرا در آن زمان هرچه که بود، آیت‌الله خامنه‌ای با درجه اجتهاد اجازه کاندیداتوری در انتخابات مجلس خبرگان رهبری پیدا کرد و توانست با آرای مردم وارد این مجلس شود.   همچنین مجلس خبرگان رهبری در دوره اول، حدود 80 نماینده داشت که تمامی آنان مجتهد و برخی از آنان از جمله آیت‌الله فاضل لنکرانی در آستانه مرجعیت بودند. در این مجلس بحث زیادی در خصوص شرط اجتهاد انجام گرفت. تمامی این افراد، اجتهاد آیت‌الله خامنه‌ای را تایید کردند و حتی یک نفر در اظهارنظرها نسبت به اجتهاد ایشان تردید نداشت. تنها کسی هم که با آیت‌الله خامنه‌ای مخالفت کرد، خود ایشان بود. این هم بدان معنا نبود که اجتهاد خود را قبول نداشته باشند، بلکه اینگونه عنوان کردند که ممکن است کسی از میان شما اجتهاد من را قبول نداشته و ابراز مخالفت نکرده باشد. پس از سخنان آیت‌الله خامنه‌ای هم نه تنها کسی با اجتهاد ایشان مخالفت نکرد و نگفت من نسبت به اجتهاد شما اشکال دارم، بلکه همگی تاکید کردند که ما اجتهاد شما را قبول داریم و به رسمیت می‌شناسیم. بنابراین در جلسه روز 14 خرداد، قریب به 80 نفر از نمایندگان مجلس خبرگان رهبری با تاکید موکد اجتهاد آیت‌الله خامنه‌ای را مورد تایید قرار دادند. نمایندگان حتی آن گمانی که در ذهن ایشان بود که ممکن است کسانی اجتهادش را قبول نداشته باشند، به شدت رد می‌کنند. پس در جلسه روز 14 خرداد سال 68، کسی در مورد اجتهاد آیت‌الله خامنه‌ای تردید نداشت. ** چرا آیت‌الله خامنه‌ای مخالف انتخاب خود به رهبری بود؟  تسنیم: آیت‌الله خامنه‌ای در جلسه آن روز فرمود: «اولاً واقعاً باید خون گریست بر جامعه اسلامی که حتی احتمال [رهبری] کسی مثل بنده در آن مطرح شود...». برخی بیان این جمله را اعتراف آیت‌الله خامنه‌ای به عدم توانایی در رهبری و اداره جامعه تعبیر کرده‌اند. ایشان با چه هدفی و در چه شرایطی این سخن را بیان کردند؟  رضایی : رهبر انقلاب این سخن را از روی تواضع بیان کردند. ایشان فروتنی بسیار زیادی از خود نشان دادند و شکسته نفسی کردند؛ به این دلیل که قرار است مسئولیتی را برعهده بگیرند که امام خمینی (ره) عهده‌دار آن بود. آیت‌الله خامنه‌ای از ابتدای پیروزی انقلاب اسلامی تا خرداد ماه سال 68، عضویت در شورای انقلاب و وزارت دفاع، نمایندگی امام در شورای عالی دفاع، امامت جمعه موقت تهران، نمایندگی مجلس شورای اسلامی، ریاست کمیسیون دفاع مجلس، دبیرکلی حزب جمهوری اسلامی و دو دوره ریاست جمهوری را در کارنامه خود دارد. ایشان که یک دهه مسئولیت‌های مهم اجرایی، نظامی، فکری و فرهنگی داشت و به پیچ و خم‌های کشور آشنا بود و از شخصیت‌های کم‌‌نظیر جمهوری اسلامی ایران بود، این سخن را از روی تواضع نسبت به امام بیان کرد. رهبر انقلاب وقتی خودشان را با امام خمینی مقایسه می‌کردند؛ امام را قله و اقیانوس و خود را در دامنه و کوچک می‌دیدند. این باور عمیق و قلبی او بود و شعار نبود. اکنون نیز در سخنان خود، امام را اینگونه تعبیر می‌کنند. هاشمی رفسنجانی پس از رای نمایندگان به رهبری فردی و معرفی شدن آیت‌الله خامنه‌ای به عنوان کاندیدای رهبری، عنوان کرد که کاندیدای ما هم آیت‌الله خامنه‌ای است.  ** آیا نقل قول امام مبنای رای نمایندگان به آیت‌الله خامنه‌ای بود؟  تسنیم: آقای هاشمی رفسنجانی در جلسه روز 14 خرداد، نقل قولی از امام خمینی (ره) بیان کردند که برخی این نقل قول را مبنای رای نمایندگان مجلس خبرگان رهبری به آیت‌الله خامنه‌ای می‌دانند. نخست اینکه این نقل قول چه زمانی در جلسه خبرگان رهبری مطرح شد و دوم اینکه آیا این نقل قول مبنای رای نمایندگان بود؟  رضایی : جلسه روز 14 خرداد اینگونه پیش رفت که پس از مطرح شدن بحث‌ها در مورد رهبری فردی و شورایی، قرار شد رای‌گیری شود. ابتدا هم مقرر شد در مورد رهبری فردی رای‌گیری شود. اگر رهبری فردی رای نمی‌آورد، شورایی می‌شد. در هنگام بحث در مورد رهبری فردی و شورایی، هیچ کدام از نمایندگان فرد مورد نظر برای رهبری فردی را مطرح نکردند، اما در بحث رهبری شورایی اعم از شورای سه نفره و پنج نفره، نام افراد پیشنهادی بیان می‌شد. تسنیم: این پیشنهاد که آیت‌الله گلپایگانی مرجع وقت تقلید، رهبر باشند و آیت‌الله خامنه‌ای به عنوان قائم مقام امور اجرایی را برعهده بگیرند، در بحث رهبری شورایی مطرح شد؟  رضایی : این پیشنهاد در ابتدای جلسه مطرح شد. تسنیم: رد شد؟  رضایی : رد شدن آن اینگونه نبود که با رای‌گیری از نمایندگان رد شود. ماجرا اینگونه است که آقای آذری قمی که سخنران اول یا دوم جلسه بود، در سخنانش عنوان کرد که او به همراه چند نفر دیگر پس از باخبر شدن از رحلت امام خمینی (ره)، خدمت آیت‌الله گلپایگانی می‌روند. آنان از ایشان می‌خواهند که پس از امام خمینی (ره) رهبر بشود. آیت‌الله گلپایگانی در پاسخ به این درخواست فرمودند که من مانند آقای خمینی نیستم و نمی‌توانم این کار را انجام بدهم. به نظر می‌رسد آنان به ایشان اصرار می‌کنند که شما از باب فقهی و شرعی رهبر باشید، آقای خامنه‌ای امور اجرایی را به عنوان قائم مقام انجام خواهند داد. به ظاهر آیت‌الله گلپایگانی با این شرط، رهبری را می‌پذیرند. نفراتی که پس از آقای آذری‌قمی پشت تریبون رفتند و سخنرانی کردند، این نظر را نقد کردند. آنان ضمن احترام گذاشتن به جایگاه علمی، فقهی و حوزوی آیت‌الله گلپایگانی، ایشان را فردی مناسب برای به دست گرفتن رهبری نظام نمی‌دانند. در نتیجه این پیشنهاد مورد قبول نمایندگان قرار نگرفت و بحث‌ها از حول آیت‌الله گلپایگانی کنار رفت. آقای آذری قمی هم دیگر این بحث را ادامه نداد. به هر حال، در بحث شورایی اسامی افرادی مطرح شد. در تمامی پیشنهاداتی که ارائه شد، نام آیت‌الله خامنه‌ای ثابت بود. پس از آیت‌الله خامنه‌ای، نام آقای هاشمی‌رفسنجانی بیشترین فراوانی را داشت که البته در میانه بحث، آقای هاشمی مطرح کرد که بنده در مسیر مسئولیت دیگری قرار دارم. از این رو آقایانی که اسم بنده را به عنوان شورای رهبری مطرح می‌کنند، بدانند که من نمی‌توانم عضو این شورا باشم. در واقع آقای هاشمی به نوعی از نمایندگان می‌خواهند که اسم ایشان را ذکر نکنند.   پیش از رای‌گیری در مورد رهبری فردی یا به عبارت دیگر رهبری فردی و شورایی، آیت‌الله مشکینی جمله خیلی مهمی بیان می‌کند. ایشان می‌فرماید، آقایانی که "قصد دارند به رهبری فردی رای بدهند، ببینند مصداق آن فرد را پیدا می‌کنند یا نمی‌کنند." رای‌گیری که صورت گرفت، رهبری فردی رای آورد؛ این بدان‌ معناست که نمایندگان یک نفر برای رهبری در ذهن دارند. بلافاصله پس از اینکه رهبری فردی رای آورد، تعدادی از نمایندگان از گوشه و کنار مجلس گفتند که کاندیدای ما آقای خامنه‌ای است. در فیلم‌هایی که از آن جلسه باقی مانده است، این صداها شنیده می‌شود. هاشمی رفسنجانی که در جایگاه هیات رئیسه نشسته بود، پس از شنیدن این صداها گفت: کاندیدای ما هم آقای خامنه‌ای است. در فیلمی که منتشر شده، مشخص نیست که چه کسانی این جمله را بیان می‌کنند، اما اسم فرد دیگری به عنوان کاندیدا به گوش نمی‌خورد. در این هنگام که همهمه‌ای در مجلس به وجود آمده است، آقای مجتهد شبستری خطاب به هاشمی رفسنجانی می‌گوید که ما شنیده‌ایم امام خمینی (ره) در خصوص آقای خامنه‌ای نکته‌ای گفته‌اند و شما آن را می‌دانید. برای ما بیان کنید. آقای هاشمی در آن همهمه، توجهش به این صدا جلب می‌شود و از آقای مجتهد شبستری می‌خواهد که خواسته خود را مجدد بیان کند. ایشان آن خواسته را دوباره بیان می‌کند. سپس آقای هاشمی خطاب به نمایندگان گفت: آقای مجتهدشبستری از طریق آقای طاهری خرم‌آبادی، شنیده‌اند که حضرت امام چیزی درباره آقای خامنه‌ای گفتند و من هم مطلع هستم. (نقل به مضمون) در اینجا آقای هاشمی، هوشمندی خاصی به خرج می‌دهد و خطاب به نمایندگان می‌گوید، اگر شما اجازه می‌دهید، من این خاطره را بیان می‌کنم. او در واقع رای‌گیری می‌کند و به نوعی بیان می‌دارد آن چیزی که من می‌خواهم بگویم، آن چیزی نیست که امام در وصیتنامه خود قید فرمودند که یا باید در صدا و سیما باشد، یا مکتوب باشد و یا اینکه سندی از آنجا موجود باشد. هاشمی در حقیقت اینگونه می‌گوید که سند آن قول بنده هستم و اگر نمایندگان اجازه بدهند، من آن را بیان خواهم کرد که نمایندگان موافقت کردند. سپس آقای هاشمی گفت من برای گفته خود شاهد هم دارم. شاهد او آیت‌الله خامنه‌ای و آیت‌الله موسوی اردبیلی رئیس دیوان عالی قضایی کشور بود. آقای هاشمی خطاب به آقای موسوی اردبیلی می‌گوید که شما شاهدید و ایشان هم تایید می‌کند. در نتیجه آقای هاشمی آن خاطره و نقل قول معروف را بیان کردند. بنابراین خاطره و یا آن نقل قول زمانی بیان شد که بیشتر نمایندگان با در نظر داشتن یک نفر در ذهن‌شان به رهبری فردی رای داده بودند و تعدادی از نمایندگان هم گفته بودند که آقای خامنه‌ای کاندیدای ماست. ضمن اینکه هیچ کس دیگری به عنوان کاندیدای نمایندگی از سوی نمایندگان مجلس مطرح نشد. آن نقل قول و خاطره در تحکیم اطمینان‌خاطر نمایندگان مجلس خبرگان رهبری نقش موثری داشت، اما مبنا نبود. مبنا انتخابی بود که خود نمایندگان مجلس انجام داده بودند. آیت‌الله امینی در جلسه خبرگان قانون اساسی مطرح کرد که در کمیسیون اول شورای بازنگری قانون اساسی، موضوع رهبری شورایی منتفی و رهبری فردی به تصویب رسیده است.  ** نظر امام در مورد رهبری فردی و شورایی  تسنیم: به غیر از نقل قول و خاطره‌ای که آقای هاشمی رفسنجانی از امام خمینی (ره) در جلسه خبرگان رهبری مطرح کرد، با استناد به دیگر شواهد و قرائن نظر امام در مورد رهبری فردی و شورایی چه بود؟  رضایی : نظر امام نیز رهبری فردی بود. ایشان در همان نامه‌ای که در پاسخ به درخواست آیت‌الله مشکینی نوشتند، ادبیاتشان به گونه‌ای است که رهبری شورایی مورد توجه نیست. امام در آنجا قید می‌کنند که اگر مردم به "مجتهدی" رای دادند و "او" از طرف مردم انتخاب شد، قهراً رهبری نظام را برعهده دارد. (قریب به مضمون) همچنین در سخنان مرحوم آیت‌الله امینی است که در کمیسیون اول شورای بازنگری قانون اساسی، باتوجه به دیدگاه‌ها و نظرات امام خمینی (ره)، "رهبری فردی" در حال تصویب بود. در شورای بازنگری قانون اساسی بنا بر بندها و موضوعات قانون اساسی که قرار بود در خصوص آن بازنگری صورت بگیرد، چهار کمیسیون شکل گرفته بود. کمیسیون اول در رابطه با رهبری، کمیسیون دوم در رابطه با ریاست‌جمهوری و کمیسیون سوم در رابطه قوه مقننه بود. در کمیسیون شماره یک، دو موضوع مهم مطرح شد و مورد بررسی قرار گرفت. موضوع نخست حذف شرط مرجعیت و اکتفا به شرط اجتهاد و موضوع دوم غیرمطلوب بودن رهبری شورایی و تاکید بر رهبری فردی بود. این دو موضوع بررسی و مورد تصویب اعضای کمیسیون قرار گرفته بود. به همین دلیل هم گفته می‌شد اگر رهبری شورایی انتخاب بشود، پس از رای‌آوری تغییرات قانون اساسی، رهبری باید فردی شود. این موضوع توسط آیت‌الله امینی در جلسه روز 14 خرداد مجلس خبرگان رهبری و در بحث رهبری فردی و شورایی، بیان شد. تسنیم:  چرا جلسه آن روز علیرغم اینکه آیت‌الله مشکینی رئیس مجلس بود و در آن جلسه حضور داشت، توسط مرحوم هاشمی رفسنجانی اداره شد؟  رضایی : توانایی مدیریت جلسات، استعداد ذاتی افراد است. این موضوع مربوط به این مجلس هم نیست. در مجلس خبرگان قانون اساسی، رئیس آیت‌الله منتظری بود، اما جلسات توسط آیت‌الله بهشتی اداره می‌شد. آیت‌الله منتظری از آیت‌الله بهشتی که نایب رئیس مجلس بود خواستند تا مدیریت جلسات را برعهده بگیرد. در مجلس خبرگان رهبری نیز چنین اتفاقی روی داد. نمایندگان آیت‌الله مشکینی را به عنوان رئیس انتخاب کرده بودند، اما چون آقای هاشمی رفسنجانی تجربه و توانایی اداره اینگونه جلسات را داشت، اداره آن روز جلسه به ایشان سپرده شد. این موضوع تنها در آن روز هم صورت نگرفت، بلکه قبل و بعد از آن هم بارها آقای هاشمی رفسنجانی اداره جلسات را برعهده گرفت. آقای هاشمی در اداره جلسات توانمند بود، چون تجربه ریاست سه دوره از مجلس شورای اسلامی را داشت. او نخستین رئیس مجلس شورای اسلامی بود که تا زمان حیات امام خمینی (ره)، این مسئولیت را عهده‌دار بود. بحث‌ها در مجلس خبرگان رهبری، کاملاً آزاد بود . اگر فیلم مذاکرات مجلس مشاهده شود، شما می‌بینید که هر کس، هرعقیده‌ای را که دارد بیان می‌کند. به طور مثال در بحث پیشنهادی که آقای آذری قمی مطرح کرد و در این گفتگو بدان اشاره شد، برخی آن را نقد کردند و عده‌ای هم او را معترض کردند که شما چرا چنین درخواستی از آیت‌الله گلپایگانی داشتید؟ در جلسه روز 14 خرداد مجلس خبرگان رهبری، تعدادی از نمایندگان به این دلیل که هنوز شرط مرجعیت جزو شروط رهبری در قانون اساسی بود، به رهبری آیت‌الله خامنه‌ای رای ندادند.  بحث‌ها به قدری آزاد بود که حتی یکی از نمایندگان خواستار ابقای منتظری در مقام رهبری شد. او پیشنهاد داد که آیت‌الله منتظری رهبر شود، اما به دلیل مسائل و مشکلاتی که وجود داشته است، در بیت آیت‌الله مشکینی ساکن شود. البته بنده مطمئنم که این نماینده بدون مشورت با آیت‌الله منتظری این پیشنهاد را مطرح کرد؛ چرا که آیت‌الله منتظری اصلاً چنین پیشنهادی را نمی‌پذیرفت. (این فردی هم که پیشنهاد رهبری آیت‌الله منتظری را مطرح کرد، بعدها و در جریان رای‌گیری برای رهبری فردی و انتخاب آیت‌الله خامنه‌ای به عنوان رهبر، بر پیشنهاد خود اصرار نورزید. البته او به رهبری آیت‌الله خامنه‌ای رای نداد و بعدها گفت که دلیل رای ندادنش عدم تصویب قانون اساسی جدید بود.) همانگونه که گفته شد، قبل از اینکه آقای هاشمی در مورد گزینه رهبری فردی صحبت کند، دیگران نام آیت‌الله خامنه‌ای را مطرح کردند. بنابراین هاشمی رفسنجانی نقشی در جا انداختن آیت‌الله خامنه‌ای به عنوان رهبری نداشت. هاشمی رفسنجانی زمانی از آیت‌الله خامنه‌ای نام برد که دیگران نام ایشان را مطرح کردند و تقریباً مسلم است که اگر آقای هاشمی رفسنجانی آن خاطره را بیان نمی‌کردند نمایندگان آیت‌الله خامنه‌ای را به عنوان رهبر انتخاب می‌کردند. آن خاطره موجب تحکیم اطمینان خاطر از انتخاب نمایندگان شد.     تسنیم: در جلسه روز 14 خرداد، آیت‌الله خامنه‌ای به عنوان رهبر موقت انتخاب شد. آیا پس از آن در اخبار و رسانه‌ها گفته نشد که آیت‌الله خامنه‌ای رهبر موقت است؟  رضایی : بله؛ در آن جلسه آیت‌الله خامنه‌ای به عنوان رهبر موقت نظام جمهوری اسلامی ایران انتخاب شد، به این دلیل که شورای بازنگری قانون اساسی نیمه کار بود و هنوز قانون اساسی جدید تصویب نشده بود. در قانون اساسی جدید قرار بود شرط مرجعیت حذف و به اجتهاد اکتفا شود. بنابراین آیت‌الله خامنه‌ای بر مبنای نظر امام خمینی و آنچه در کمیسیون اول شورای بازنگری قانون اساسی به تصویب رسیده بود، به صورت موقت به رهبری انتخاب شد تا اینکه کار شورای بازنگری قانون اساسی به پایان برسد و قانون اساسی جدید یا به تعبیر دیگر تغییرات قانون اساسی به تصویب مردم از طریق مراجعه به آرای عمومی به تصویب برسد. در آن جلسه مقرر شد پس از تصویب قانون اساسی جدید، در مورد غیرموقت بودن رهبری جدید مجدد رای‌گیری خواهد شد. فاصله بین انتخاب آیت‌الله خامنه‌ای به عنوان رهبری موقت تا دائمی شدن رهبری ایشان دو ماه است. در روز 15 مرداد سال 68 مجلس خبرگان رهبری مجدد تشکیل جلسه داد. در آن جلسه مطرح شد که با توجه به اینکه قانون اساسی جدید پس از به رای به مردم گذاشتن، تصویب شد و رسمیت پیدا کرد، بر مبنای قانون اساسی جدید در مورد رهبری آیت‌الله خامنه‌ای تصمیم‌گیری می‌شود. در روز 15 مرداد مجدد رای‌گیری شد و تمامی مسائل حقوقی و قانونی پیگیری شد. جالب اینجاست که در جلسه آن روز برخی عنوان کردند که نیاز به رای‌گیری مجدد نیست، اما هیات رئیسه تاکید می‌کند برای اینکه تمامی مسائل به صورت قانونی حل شده باشد، باید رای‌گیری شود. رای‌گیری انجام شد و آیت‌الله خامنه‌ای با درصد بیشتری نسبت به رای‌گیری روز 14 خرداد، به رهبری نظام جمهوری اسلامی انتخاب شد.       ** ماجرای مدت‌دار بودن دوره رهبری چه بود؟  تسنیم: گفته شده است که در شورای بازنگری قانون اساسی، موضوع مدت‌دار بودن رهبری مطرح شد و یا حتی به تصویب رسید. آیا چنین ادعایی درست است؟  رضایی : متن مذاکرات جلسات شورای بازنگری قانون اساسی موجود است. در این جلسات بحث‌ها و پیشنهادات مختلفی در خصوص اصول قانون اساسی انجام می‌گیرد. یکی از آن پیشنهادات، مدت‌دار بودن دوره رهبری به مدت 10 سال بود. پیشنهاد این بود که رهبری مدت‌دار باشد و پس از ده سال، در مورد آن دوره تصمیم‌گیری شود. اگر مورد رضایت بود، برای دوره بعد نیز انتخاب شود. اتفاقاً در این مورد بحث‌های زیادی صورت می‌گیرد، اما در نهایت اعضا به این نتیجه می‌رسند که رهبری مدت‌دار مناسب نیست. در اینجا این نکته را هم باید متذکر شد که رهبری انقلاب دائم‌العمر نیست. مجلس خبرگان رهبری قادر است فرد موردنظر را در هر زمان که تشخیص بدهد از این مسئولیت برکنار کند. اصلاً اینگونه نیست که اگر فردی به عنوان رهبر انتخاب شد، دیگر مجلس خبرگان حق اظهارنظر در مورد او را از دست داده باشد. بنابراین رهبری به هیچ وجه مادام‌العمر نیست.     ** چرا آیت‌الله مومن به آیت‌الله خامنه‌ای رای نداد؟  تسنیم: یکی از کسانی که به رهبری آیت‌الله خامنه‌ای رای نداد، مرحوم آیت‌الله مومن عضو هیات رئیسه مجلس خبرگان رهبری بود. نخست اینکه دلیل عدم موافقت ایشان چه بود و دوم اینکه آیا در سال‌های بعد نظر ایشان تغییر کرد؟  رضایی : دلیل اینکه آیت‌الله مومن به رهبری آیت‌الله خامنه‌ای رای نداد این بود که می‌گفت هنوز قانون اساسی جدید که در آن شرط مرجعیت حذف شد، به تصویب نرسیده است. پس همچنان باید به قید مرجعیت پای‌بند بود. آیت‌الله خامنه‌ای نیز در آن زمان مجتهد بودند، اما مرجع نبودند. چند نفر دیگر هم به همین دلیل رای موافق ندادند. (آن کسانی که در روز 14 خرداد به رهبری آیت‌الله خامنه‌ای رای ندادند، تاکنون نگفته‌اند که در آن زمان ما فرد دیگری به غیر از آیت‌الله خامنه‌ای در نظر داشتیم.) آیت‌الله مومن در سال‌های پس از 14 خرداد سال 68، بارها و بارها در تایید رهبری آیت‌الله خامنه‌ای سخن گفتند که مستندات آن هم موجود است. او کسی نبود که دین خود را به دنیا بفروشد. اگر اعتقادی داشت، خیلی راسخ اعلام می‌کرد؛ بنابراین آنچه از ایشان به یادگار مانده است، در تحکیم و تایید آیت‌الله خامنه‌ای است. آیت‌الله مومن هر چند در جلسه روز 14 خرداد سال 68 به رهبری آیت‌الله خامنه‌ای رای نداد، اما بعدها در تایید و تحکیم رهبری بارها سخن گفت.  تسنیم: سوال پایانی بنده این است که آیت‌الله امامی‌کاشانی فرمودند که انتخاب آیت‌الله خامنه‌ای به رهبری، انتخاب "عدول المومنین" است. این سخن بدان معنا نیست که انتخاب آیت‌الله خامنه‌ای بر مبنای ولایت فقیه نبوده است؟  رضایی : این بحث‌هایی که در جلسه خبرگان مطرح شد، فقهی است و از آنجایی آغاز شد که آیت‌الله خامنه‌ای به شدت و با روش‌های مختلف از جمله استدلال، شکسته نفسی، تواضع و... با انتخاب خود به رهبری نظام جمهوری اسلامی ایران مخالفت کردند. نمایندگان مجلس به هر نحوی برای آیت‌الله خامنه‌ای استدلال کردند تا او را مجاب سازند که شرایط شرعی برای رهبر شدن دارد و بهترین فرد برای پذیرش این مسئولیت است. موضوع "عدول المومنین" را هم آقای آذری قمی مطرح کرد. در یک جا از بحث که نمایندگان به آیت‌الله خامنه‌ای فشار آوردند که شما باید رهبری را بپذیرید، ایشان می‌گوید همین آقای آذری قمی که اولین بار اسم من را آورد، اگر حکم کنم، ایشان حکم بنده را می‌پذیرد؟ (نقل به مضمون) آقای آذری قمی بلند می‌شود و می‌گوید: بله، از نظر من هرکسی که به عنوان ولی فقیه در این مجلس انتخاب بشود، حال چه از باب مرجعیت، چه از باب اجتهاد، چه از باب عدول المومنین و چه از هر باب دیگر باشد، من حکم شما را بر خودم واجب می‌دانم. او در واقع تمام درها را به روی آیت‌الله خامنه‌ای بست و او را در استدلال علیه خودش خلع سلاح کرد. در نهایت هم آقای امامی کاشانی نکته‌ای را بیان می‌کنند که مجتهدان باید درباره آن سخن بگویند. آیت‌الله خامنه‌ای وقتی که دید هرچه استدلال می‌کند، در برابرش دلیل می‌آورند، با گفتن "به هر حال من مخالفم" نشست. پس از آن مجلس وارد رای‌گیری شد و آیت‌الله خامنه‌ای به عنوان رهبر انتخاب شد. تسنیم: از اینکه وقت خود را در اختیار ما قرار دادید، سپاسگزاریم.  انتهای پیام/
 از بیروت تا جماران؛ خاطرات سردار اسدی از رحلت امام خمینی (ره) , شب بود و در بعلبک لبنان بودیم. دغدغه سلامت حضرت امام (ره) یک لحظه ما را رها نمی‌کرد و آرام و قرار نداشتیم. برادر رشید، پیرو یک تماس تلفنی از دفتر فرماندهی کل سپاه، دستور داد به سرعت لبنان را ترک کنیم... . , به گزارش گروه سیاسی خبرگزاری تسنیم ، سردار محمدجعفر اسدی از فرماندهان پیشکسوت سپاه پاسداران انقلاب اسلامی و از چهره‌های ممتاز در عرصه پرافتخار دفاع مقدس است. فرماندهی تیپ 33 المهدی(عج)،فرماندهی لشگر 19 فجر، فرماندهی لشگر 31 عاشورا، فرماندهی نیروی زمینی سپاه، سال ها حضور فداکارانه مستشاری در جبهه مقاومت در کنار شهید حاج قاسم سلیمانی بخشی از کارنامه درخشان سردار اسدی است. وی امروز در کنار دوست دیرین خود، فرمانده قرارگاه مرکزی حضرت خاتم الانبیا(ص) سردار سرلشکر پاسدار غلامعلی رشید، به عنوان رئیس بازرسی ویژه قرارگاه مذکور، مشغول انجام وظیفه است. آنچه در پی می‌آید خاطره سردار اسدی از لحظه ارتحال امام(ره) است: نیمه خرداد، یادآور فقدان امام عظیم‌الشأنمان است؛ بزرگمردی که پس از پیامبر اعظم (ص) و حضرت امیرالمؤمنین(ع) و ائمه اطهار(ع) و  غیبت حضرت حجت(عج)، شخصیتی به عظمت او در عالم اسلام پا به عرصه ننهاده بود. هم او که توانست ملت شریف ایران و ملتهای مسلمان را به اوج عزت و سربلندی برساند؛ اندیشمندی که هم فقیه بود، هم مفسر قرآن، هم حکیم و فیلسوف، هم سیاست مدار و در عین حال بسیار شجاع و صاحب ارادهءقوی و با آرمان های والا. بعد از پایان جنگ، مذاکرات مسئولین وزارت خارجه با عراقی‌ها در ژنو ادامه داشت؛ صدام همچنان در رأس حاکمیت عراق بود و پس از شکست از ایران، فکر توطئه جدیدی را در سر می پروراند که سال بعد در قالب "تجاوز به کویت"، خود را نشان داد و اثبات کرد سیاست نادرست امریکا در پشتیبانی از صدام، متجاوز را گستاخ‌تر کرده است. بین ایران و عراق، آتش بس اعلام شده بود ولی به علت استمرار مذاکرات و خوی تجاوزگرانه صدام، لشکرها و تیپهای سپاه و ارتش همچنان در مرزها آرایش دفاعی داشتند. در آغاز سال 1368 از التهاب در مرزها کاسته شده ،تراکم‌ کاری کمتر شده و فراغت مختصری به دست آمده بود. روزی برادر رشید جمعی از فرماندهان (ازجمله برادران محمدباقری ،احمد غلامپور، احمد کاظمی،غلامرضا محرابی،  وفایی، علی فدوی، علی فضلی و اینجانب [جعفر اسدی]و...) را فراخوانده در جلسه‌ای گفتند: "فرمانده کل سپاه، آقامحسن (سردار رضایی)، دستور داده‌اند که ما و هیئتی متشکل از تعدادی از فرماندهان به سوریه و لبنان برویم و با ارزیابی میدانی از محور مقاومت (حزب الله لبنان و سازمان امل) و جبههءمردمی برای آزادی فلسطین(احمد جبرئیل)، گزارش جامعی را برای فرمانده کل سپاه بیاوریم تا بررسی شود و ببینیم نقاط قوت و ضعف سازمانهای محور مقاومت چیست؟ به ویژه بایستی ببینیم پس از 7 سال که از تأسیس حزب‌الله لبنان می‌گذرد، برادران ما در آنجا در چه مرحله‌ای به سر می‌برند و برای اوج‌گیری توان و آمادگی رزمی آنان چه تمهیداتی باید اندیشیده شود و چگونه باید از حزب‌الله، حمایت سیاسی و پشتیبانی های فنی عملیاتی و نظامی به عمل آید و چگونه باید تجارب ارزشمند هشت سال دفاع مقدس را بیشتر و بهتر در اختیار حزب‌الله قرار دهیم تا نفس ارتش متجاوز رژیم صهیونیستی را در جنوب لبنان بگیرد و با تهاجم پی‌در‌پی ،قوای ددمنش اشغالگر را از سرزمین لبنان اخراج و وادار به عقب‌نشینی و فرار نماید و در پایان این مأموریت باید بتوانیم پیشنهاداتی را در محورهای مذکور به آقامحسن ارائه دهیم". روز 6 خرداد 1368 بود؛ چک لیست‌ها را آماده کردیم و در جلسه ای باحضور آقامحسن و برادر رشید توجیه شدیم و به همراه برادر رشید عازم سفر شدیم. برادر رشید هیئت را که حدود 14 نفر بودند، به دو گروه تقسیم کرد: خود ایشان به همراه 6 نفر (برادران محمد باقری، مهندس وفایی و ...) سراغ تشکیلات فلسطینی احمد جبرئیل رفتند. من در گروه دوم یعنی گروه برادر غلامپور قرار گرفتم و رفتیم سراغ سازمان امل و حزب الله لبنان. طی 6 روز، ارزیابی میدانی سنگینی به عمل آوردیم و جمع بندی ها تقریباً به نتیجه رسیده بود، که ناگهان در روز 13 خرداد، اخبار غمباری از ایران به ما رسید که  مردم در اطلاعیه ای  به مساجد دعوت شده اند تا برای سلامتی امام دعا کنند. شب بود و در بعلبک لبنان بودیم. دغدغه سلامتی حضرت امام (ره)، یک لحظه ما را رها نمی‌کرد و آرام و قرار نداشتیم. برادر رشید، پیرو یک تماس تلفنی از دفتر فرماندهی کل سپاه، دستور داد به سرعت لبنان را  ترک کنیم. شبانه، ساعت یک بامداد، از بعلبک لبنان به طرف سوریه حرکت کردیم و ساعت 3 بامداد به دمشق رسیدیم. از همان لحظه، که دسترسی به تلفن پیدا کردیم، تا صبح هرچه تلاش کردیم و هر کس را دنبال کردیم، موفق نشدیم از حال امام خبر دقیقی بگیریم.همین مسئله، باعث شد لحظه به لحظه نگران‌تر شویم.  برای نماز صبح به زیارت فرزند سه ساله امام حسین (ع) در دمشق رفتیم. ایرانی‌هایی که در حرم بودند برای سلامتی حضرت امام (ره) دعا می‌کردند؛ اشک ما درآمده بود و برگشتیم به محل اقامت. رادیو، قرآن تلاوت می‌کرد و فضای خاصی ایجاد شده بود که بغض همه ترکید. به سفارت ایران در دمشق رفتیم و سفیر (آقای اختری) گفتند انشاءالله با اولین وسیله عازم تهران می‌شوید.   پس از بازگشت به محل استقرارمان در دمشق، سردار رسول‌زاده رئیس دفتر آقامحسن تماس گرفت و خبر قطعی و رسمی رحلت بنیانگذار جمهوری اسلامی ایران را داد. تمام فرماندهان به گریه افتادند. امان ما بریده بود. یارای حرف زدن را نداشتیم. پس از آن، رادیو ایران، خبر ارتحال امام را اعلام کرد، غم و غصه سنگینی بر دل ما نشست. احمد جبرئیل به همراه هیاتی به محل ما آمدند برای همدردی و عرض تسلیت. در  مقابل اخبار تلخ رحلت امام (ره)، خبرهای خوشحال‌کننده‌ای از ایران به گوش ما می‌رسید مبنی بر اینکه مجلس خبرگان رهبری با سرعت و دقت و جدیت، جلسات مستمری تشکیل داده‌اند و دارند روی تعیین رهبری آینده نظام بحث می‌کنند و در ادامه از ایران خبر آمد که حضرت آیت‌الله خامنه‌ای از سوی مجلس خبرگان رهبری با رای قاطع اکثریت، به عنوان رهبر تعیین شدند و همه از شنیدن این خبر خوشحال شدیم. پس از آن دوباره به سفارت ایران در دمشق رفتیم و  خلاصه با تلاش آقای سفیر، بعدازظهر، با پرواز هواپیمای مسافری ایران ایر، از دمشق به سوی تهران پرواز کردیم. غروب به تهران رسیدیم. از دفتر فرماندهی کل سپاه به ما گفتند آقامحسن برای رصد تحرکات دشمن و ایجاد آمادگی‌های لازم دفاعی و تهاجمی ،شخصاً هم اکنون در منطقه غرب کشور (کرمانشاه و قصر شیرین) مستقر است و دستور داده برادران به محض اینکه از دمشق به تهران رسیدند، به منزل یا دفاتر خود در سپاه نروند و سریعاً با هواپیمایی که آماده شده به کرمانشاه بیایند که من با آنها کار دارم و بعد از هماهنگی و توجیه شدن، هریک از برادران باید بروند در مواضع فرماندهی خود در خوزستان، غرب و سواحل خلیج فارس، در یگان ها و قرارگاه ها مستقر شوند و آرایش دفاعی محکمی بگیرند تا دشمنان ملت ایران یعنی صدام خبیث و سازمان منافقین که مزدور و زیر پرچم صدام بودند، پس از رحلت امام (ره) جرات تعرض به ایران را پیدا نکنند و در صورتی که به هر علت دچار خطای محاسباتی شوند و دست به هر گونه اقدامی علیه ما بزنند، به شدت سرکوب شوند. همین دستور، اجرایی شد و برادران بلادرنگ سوار هواپیما شدند و پرواز صورت گرفت و در کرمانشاه پس از جلسه با آقا محسن و توجیه ماموریت،به یگانها و قرارگاههای خود عزیمت کرده و مستقر شدند. پیرامون دغدغهء فرماندهی کل سپاه در آن مقطع حساس، ذکر چند نکته ضروری است: 1-فکرمی‌کنم حساسیت آقامحسن در فراخوان ما و سایرفرماندهان، ناشی از درک درست ایشان و جدی گرفتن حمله احتمالی دشمن بود. 2. سرعت عمل ایشان و حضور سریع در منطقه عملیاتی و اینکه به فرماندهانش بگوید "بیایید" و نه "بروید" درپای کارآوردن همهء فرماندهان وامکانات، بسیار موثر بود به گونه‌ای که وقتی مابه منطقه رسیدیم بسیاری از اقدامات پیشگیرانه و پیشدستانه، صورت گرفته بود. 3. ثالثاً فکرمی‌کنم همین سرعت عمل درپای کارآمدن وآماده شدن برای پاسخگویی به هجوم احتمالی دشمن، شاید یکی از دلایل اصلی دشمن در تجدیدنظر در تصمیم خود برای حملهء مجدد به ایران بوده باشد. در خاتمه، بار دیگر به روح بلند امام راحل و تمامی شهیدان، بویژه سردار بزرگ اسلام، شهیدحاج قاسم سلیمانی درود می‌فرستم و از درگاه حضرت حق، می‌خواهم که سایه عزتمند مقام معظم رهبری را تا ظهور  امام عصر(عج) برسر ما مستدام بدارد. انتهای پیام/
 قوچانی: جریان اصلاحات اراده‌‌ای برای آینده‌ای متفاوت ندارد/ هرگز نگفتم که در انتخابات ۸۸ تقلب شده است , عضو شورای مرکزی حزب کارگزاران معتقد است قاطبه اصلاح‌طلبان هرگز حتی در دوم خرداد اپوزیسیون جمهوری اسلامی نبوده‌ بلکه اپوزیسیون جریان اصولگرایان بوده‌ است. , به گزارش خبرنگار حوزه احزاب خبرگزاری تسنیم ، محمد قوچانی عضو شورای مرکزی و  قائم مقام کمیته سیاسی حزب کارگزاران سازندگی در گفت‌وگویی با نشریه اینترنتی «حق» در پاسخ به این سوال که آینده جریان اصلاحات را با توجه به سرمقاله اخیری که درباره همین موضوع نوشته است، چه طور می‌بیند، گفته است: متاسفانه اراده‌ای برای ساخت آینده‌ای متفاوت نیست. سرمقاله اخیر من نیز وصیت‌نامه‌ای بیش نبود! وی در پاسخ به این سوال که آیا معتقد به ممنوع التفسیری آقای خاتمی توسط جماعتی از اصلاح‌طلبان بالاتر از ممنوع التصویری ایشان توسط شورای عالی امنیت ملی نیستید؟! تصریح می‌کند: "حتما ممنوع التصویری آقای خاتمی نوعی تقدس به وجود آورده که به ممنوع التفسیری می‌انجامد".  قوچانی در بخش دیگری از این گفت‌وگو در پاسخ به این سوال که آیا با وجود حضورش در چندین و چند انتخابات در قبل و بعد از انتخابات ریاست جمهوری سال 88، همچنان معتقد است که آن سال تقلب شده بود؟ گفته است: "من هرگز چنین ادعایی نکردم و  اگر یک روز دیرتر بازداشت می‌شدم و سرمقاله‌ای که به صورت خودجوش برای روزنامه اعتماد ملی نوشته بودم منتشر می‌شد که گویای مواضع دقیق ترم بود. البته در سال 89 در مهرنامه سرمقاله دیگری نوشتم که  عنوانش گویای نقدم به جنبش سبز بود؛  «سیاست مرد به ز دولت اوست» اما وا اسفا که در اوج تندروی راست و چپ جایی برای میانه‌روی نیست". عضو شورای مرکزی حزب کارگزاران همچنین در پاسخ به این سوال که آیا اصلاح طلبان هنوز هم مانند عصر دوم خرداد خود را اپوزیسیون حکومت می‌خوانند؟ و اینکه اساساً نسبت اصلاح طلبان با نظام چیست؟ تأکید می‌کند: "من و قاطبه اصلاح‌طلبان هرگز حتی در دوم خرداد اپوزیسیون جمهوری اسلامی نبوده‌ایم بلکه اپوزیسیون اصولگرایان بوده‌ایم و  اپوزیسیون اصولگرایان هم هستیم.  من اصلاحات «در حکومت» را دنبال می‌کنم نه «بر حکومت» البته این واژگان نیازمند تعریف دقیق است که باید بیشتر درباره‌شان نوشت اما حتی اصلاح قانون اساسی به عنوان سقف اصلاح‌طلبی در حکومت یک معنا دارد؛ بهبود و توسعه کارآمدی جمهوری اسلامی و برحکومت معنایی دیگر دارد؛ انحلال‌طلبی". این فعال سیاسی اصلاح طلب ادامه می‌دهد: "هدف غایی اصلاح طلبی در حکومت نه جانشینی حکومت که بهبود حکمرانی به سود جامعه و کشور است. من آرمانی جز جمهوریی‌خواهی (نه دموکراسی پوپولیستی)، میهن‌پرستی و دینداری (نه بنیادگرایی) نمی‌شناسم و رویایی جز جمع این 3 آرمان ندارم و با وجود مرزبندی با مدافعان انقلابیگری حرفه‌ای و مخالفت با شورشی‌گری مدام، از یک انقلاب دفاع می‌کنم و آن انقلاب اسلامی ایران در سال 57 است که گفتمان آن همین میهن‌دوستی، جمهوریخواهی و دینداری بود و با همه انتقادات به دولت‌های جمهوری اسلامی آن را بر سلطنت‌طلبان و مارکسیست‌ها و مارکسیست‌های اسلامی و تروریست‌های حرفه‌ای و حتی لائیک‌ها ترجیح می‌دهم. انتهای پیام/    
 واکنش یک نماینده مجلس به اظهارات اخیر مدیرعامل صندوق بازنشستگی , نماینده مردم تهران در مجلس شورای اسلامی نسبت به اظهارات اخیر مدیرعامل صندوق بازنشستگی درباره میزان حقوق بازنشستگان واکنش نشان داد. , به گزارش گروه پارلمانی خبرگزاری تسنیم، مجتبی رضاخواه نماینده مردم تهران، ری، شمیرانات، اسلامشهر و پردیس در یازدهمین دوره مجلس شورای اسلامی با انتشار مطلبی در صفحه شخصی‌اش در فضای مجازی نسبت به اظهارات اخیر مدیرعامل صندوق بازنشستگی درباره میزان حقوق بازنشستگان واکنش نشان داد. متن کامل یادداشت رضاخواه به شرح زیر است: "ترمیم حقوق بازنشستگان از مهم‌ترین مطالبات منتقل شده اخیر به بنده بوده است. امروز جناب نوبخت در مجلس از تنگناهای اقتصادی گفت. اگر دولت توان رسیدگی به مطالبات بازنشستگان را ندارد، حقوق مدیران دولتی نیز افزایش نیابد. مدیرعامل صندوق بازنشستگی برای حرف‌های اخیرش، از مردم عذرخواهی کند". به گزارش تسنیم، مدیرعامل صندوق بازنشستگی کشور طی روزهای اخیر در مصاحبه‌ای تلویزیونی در پاسخ به سوال خبرنگار که آیا "شما با میزان فعلی حقوق بازنشستگانمی‌توانید گذارن زندگی کنید یا خیر؟"، گفته بود که سطح زندگی بازنشستگان متفاوت است. انتهای پیام/
 رئیس کمیسیون تحقیق اعتبارنامه مجلس مشخص شد+ اسامی , رئیس و اعضای هیئت‌رئیسه کمیسیون تحقیق یازدهمین دوره مجلس شورای اسلامی برای بررسی اعتبارنامه نمایندگان انتخاب شدند. , به گزارش خبرنگار پارلمانی خبرگزاری تسنیم، رئیس و اعضای هیئت‌رئیسه کمیسیون تحقیق اعتبارنامه نمایندگان یازدهمین دوره مجلس شورای اسلامی در جلسه بعد از ظهر امروز(سه‌شنبه، 13 خرداد 99) این کمیسیون مشخص شدند. اسامی کامل رئیس و اعضای هیئت‌رئیسه کمیسیون تحقیق مجلس به شرح زیر است: رئیس: علی‌اصغر خانی نایب رئیس اول: احمد مرادی  نایب رئیس دوم: علی آذری دبیر اول: موسی احمدی دبیر دوم: علی جدی سخنگو: حجت‌الله فیروزی انتهای پیام/
 درخواست تحکیم وحدت از سازمان بازرسی درباره قراردادهای صدا و سیما , دفتر تحکیم وحدت در نامه‌ای به رئیس سازمان بازرسی کل کشور خواستار رسیدگی به موضوع شفافیت در قراردادهای صدا و سیما شد. , به گزارش گروه دانشگاه خبرگزاری تسنیم، اتحادیه انجمن های اسلامی دانشجویان، (دفتر تحکیم وحدت) در نامه‌ای به حجت الاسلام درویشیان، رئیس سازمان بازرسی کل کشور، خواستار رسیدگی به موضوع شفافیت در قراردادهای صدا و سیما شد. متن این نامه به شرح زیر است:  جناب حجت الاسلام و المسلمین درویشیان  رئیس محترم سازمان بازرسی کل کشور سلام علیکم همانطور که مستحضرید با استناد به بند (ب) ماده 3 قانون ارتقاء سلامت نظام اداری و مقابله با فساد  سازمان صداوسیما مکلف بوده است که متن قراردادهای مربوط به معاملات متوسط و بالاتر موضوع قانون برگزاری مناقصات که به روش مناقصه، مزایده، ترک تشریفات و غیره منعقد می گردد و همچنین اسناد و ضمائم آنها و هرگونه الحاق، اصلاح، فسخ، ابطال و خاتمه قرارداد پیش از موعد و تغییر آن و نیز کلیه پرداختها، را در پایگاه اطلاعات قراردادها ثبت کند. این پایگاه از چند سال پیش توسط سازمان مدیریت و برنامه‌ریزی کشور راه‌اندازی شده و امکان بارگذاری متن قراردادهای موضوع این بند فراهم شده است. اما علیرغم مطالباتی که جهت شفافیت موارد مذکور وجود داشته است، این اطلاعات ثبت نگردیده است. بنا بر تبصره 2 همان قانون، تأخیر در ورود اطلاعات مذکور در بندهای فوق یا ورود ناقص اطلاعات یا ورود اطلاعات بر خلاف واقع در پایگاههای مذکور ، تخلف محسوب می شود و متخلف به شش ماه تا سه سال انفصال موقت از خدمت در دستگاههای موضوع بندهای (الف)، (ب) و (ج) ماده (2) این قانون محکوم می گردد. با توجه به توضیحات ارائه شده، از جنابعالی تقاضا می گردد جهت پیگیری این مطلب و احقاق حق آگاهی و نظارت مردمی ، اقدامات قانونی لازم را مبذول بفرمایید. انتهای پیام/
 یادداشت| مسیر کشور پس از امام در رهبری آیت الله خامنه‌ای , یک پژوهشگر تاریخ معاصر معتقد است آیت‌الله خامنه‌ای توانست حکومت ۱۰ ساله امام(ره) را به مثابه یک مدل که به صحت و موفقیت آن اعتقاد کامل داشت، مقابل خود قرار داده و طی این سی سال با اقتباسی آزاد، به بسط و پرورش آن اقدام کند. , گروه سیاسی خبرگزاری تسنیم - محمدعلی صمدی پژوهشگر تاریخ معاصر : صاحب این قلم اصراری ندارد پنهان کند یا در پس تشبیه و استعاره اعلام کند که نتیجه سه دهه رهبری آیت الله سیدعلی خامنه ای بر جمهوری اسلامی ایران را مطلوب و موفقیت‌آمیز ارزیابی می‌کند و اگر متهم به تملق نمی‌شد، الفاظ دیگری به کار می برد که حق این داعیه را ادا کند اما در این یادداشت کوتاه، قصد من اثبات باورم به کسی نیست بلکه بنا دارم به اجمال علت دستیابی به چنین کارنامه درخشانی را، دستکم از منظر خود بیان کنم. چه اهمیتی دارد که مشتی رقیب سیاسی جنابشان درباره‌ام چه فکر می کنند یا کمپلکس‌های زخم و کینه و عقده در رسانه های اروپایی و آمریکایی و سعودی چه رطب و یابسی به هم ببافند. بی حاشیه‌روی بیشتر،  معتقدم آیت‌الله خامنه‌ای جز با تقلید از راه و روش سیاسی امام خمینی، نمی توانست طی این سه دهه، به چنین جایی برسد که امروز ایستاده‌ایم. شاید این جمله کلیشه‌ای به نظر بیاید ولی مرادم از تقلید، آن معنای پروپاگاندایی‌اش نیست. ایشان به دلایلی که قطعاً تنها یکی از آن ها، علاقه و شیفتگی نسبت به «حضرت روح الله» است، توانست حکومت ده ساله آن حضرت را به مثابه یک مدل که به صحت و موفقیت آن اعتقاد کامل داشت، مقابل خود قرار داده و به جرات ادعا می کنم که طی این سی سال، با اقتباسی آزاد، به بسط و پرورش آن اقدام کند. زیاد شنیده‌ام که گفته‌اند رهبری ایشان با رهبری امام متفاوت است و ایشان کشور را بر طریقی متفاوت هدایت کردند یا اگر امام بود، چنین نمی‌کرد و چنان می‌کرد اما به نظرم تنها تفاوت عمده میان روش رهبری ایشان با رهبری امام خمینی، سرعت حوادث در دهه نخست انقلاب اسلامی است. طبیعی است که آن چه ایران در ذیل رهبری امام خمینی طی ده سال با آن مواجه شد، در مسیر حیات بسیاری از ملت ها و کشورها، طی نیم قرن یا حداقل ربع قرن اتفاق می‌افتد. گرچه آقای خامنه‌ای، کشور را ده سال پس از پیروزی انقلاب اسلامی تحویل گرفت اما شرایط اقتصادی و اوضاع مادی کشور، شباهت زیادی داشت به روزهای نخست پیروزی انقلاب. آن زمان، کشوری انقلاب زده، با ذخائری در حد صفر، به دلیل انهدام ساختارهای سیاسی و اقتصادی رژیم قبل، خروج سرمایه‌ها توسط عوامل آن رژیم و اعتصاب های بلند مدت صنایع پایه و بازار و این زمان، کشوری جنگ زده با دستی خالی به دلیل فرسایش و خسارات سنگین صنایع پایه در جنگ و تحریم های طولانی و فرسایشی، اقتصادی مضمحل که محصولی بود از خبط و خطاهای عجیب و غریب دهه آخر حکومت پهلوی و ده سال جنگ و ناآرامی در گوشه کنار کشور. حتی بتوان گفت که اقتصاد سال 1368، رقت بارتر از اقتصاد سال 1358 بود. در ابعاد سیاسی هم کشور، پس از جنگ، به دلایل مختلفی دچار انشقاق ها و شکاف های مشابهی با سال 1358 بود. جناح های سیاسی که گمان نمی‌کردند جنگ به این زودی ها به نتیجه مشخصی برسد، حالا پس از مدت‌ها، طعم صلح و آرامش سرمستشان کرده و گرفتار اختلافات و تعارضاتی با الگوهای مشابه ده سال قبل شدند. انقلابیونی که تصور خروج قریب الوقوع از سیطره سنگین خفقان شاهنشاهی را نداشتند و اتحادی هرچند خفیف را علیه دشمن مشترک در پیش گرفته بودند، به فاصله چند ماه پس از پیروزی انقلاب، گرفتار رقابت و تعارضات شدند و آشفتگی‌های خطرناکی را در ساختار سیاسی کشور ایجاد کردند.(طبیعی است که غالب این شباهت‌های رفتاری، در سطح کلیات است و الا کسی مدعی مشابهت خط کشی‌های سیاسی نیروهای انقلاب، پس از وفات حضرت امام، مشابه آن چه مثلا جریاناتی مانند منافقین یا گروه های ملی-مذهبی نیست). در وجوه اجتماعی نیز معضلاتی حس می‌شد که حداقل دورنمای مشابهی با ابتدای پیروزی انقلاب اسلامی داشت. در سال 1358، صاحب نظران خارجی معتقد بودند که انسجام اجتماعی، به دلیل مشکلات اقتصادی و ناتوانی انقلابیون در رفع آن ها، به اضافه شکاف‌های سیاسی ناشی از تلاش اقشار مختلف برای تقسیم قدرت در نظام جدید، از میان رفته است و آن طور که به نظر می آید، یکپارچگی ملی وجود ندارد. تجزیه طلبی های پی در پی و منازعات منطقه‌ای و سازمانی و اداری و... تاییدی بر این فرض بود. در سال 1368 هم اوضاع  چندان خوشایند به نظر نمی‌رسید. نیروهای انقلابی و باورمند به نظام اسلامی، دچار گسل‌های قابل اعتنایی بودند که با پذیرش قطعنامه 598 شروع شد. عزل آقای منتظری از رهبری که برای عموم مردم و اکثریت سیاستمداران، ناگهانی به نظر می آمد(در حالی که نتیجه بیش از سه سال تقلای پشت پرده امام خمینی برای اجتناب از چنین سرانجامی بود) و شوک منفعل کننده‌ای بود که البته با ضربه خرد کننده رحلت حضرت امام، فرصتی برای ماهیگیری از طرف ماهیگیران حرفه‌ای میدان سیاست فراهم نشد. سنگینی مصائب و شاید خستگی و انفعال، نیروهای انقلابی را تهدید می‌کرد و بخش‌های دیگر بدنه فعال اجتماعی هم، چیزی در چنته نداشتند که در غیاب جوش و خروش انقلابیون، جایگزین کنند. آنان تمام انرژی خود را طی دهه گذشته، با غر زدن، زنجموره و تلاش برای اخلال، یا حداقل بی نتیجه نشان دادن تکاپوی شبانه روزی انقلابیون، به هدر داده بودند و هیچ ایده‌ای برای بهبود امور نداشتند جز تکرار شعارها و تحلیل‌های فانتزی رسانه‌های خارجی. در این میان نباید از یک تفاوت جدی میان آغاز رهبری ایشان با آغاز زعامت رسمی امام خمینی بر نظام اسلامی غافل بود. حضرت روح الله در حالی رهبری قانونی خود را بر کشور پیش گرفت که مخالفانش، هیچ کدام خود را در اندازه‌ای نمی‌دیدند که بتوانند در برابر ایشان عرض اندامی کنند، در حالی که مخالفان رهبری آیت‌الله خامنه‌ای در دایره نظام اسلامی، برای خود قواره‌ای معادل یا در برخی موارد، بالاتر از ایشان در نظر داشتند که البته این امری طبیعی و مبتلا به تمامی انقلاب ها و نهضت ها، پس از حذف مؤسس یا پیشوای نخستین آن ها بوده و خواهد بود. در چنین شرایطی که جزئیاتش در این مختصر نمی‌گنجد، آیت الله خامنه‌ای بر مسند رهبری نشست. بررسی تاریخی مختصری، خالی از غرض ورزی و البته متکی به درکی درست از وقایع دهه شصت و اتفاقات سی سال گذشته نشان می‌دهد که دومین رهبر انقلاب اسلامی، برای مواجهه با شرایطی که وصفش رفت، مانند شاگردی ممتاز سیره امام خمینی را درپیش گرفت و آن مدل را با بردباری قابل تحسینی، در کوره زمان به کمال رساند. برای مثال،  می‌توان به شکل مواجهه ایشان با جریانات سیاسی منتقد و پرمدعا اشاره کرد. صبوری ایشان در برخورد با این جریانات که به نظر صاحب این قلم، در بسیاری جهات، شبیه گروهک‌ها در اوایل پیروزی انقلاب عمل می‌کردند و تنها گرایشات کفرآلود و التقاطی آنان را نداشتند، چیزی کم از حضرت امام نداشت. ضمن این که به دلیل آرامش نسبی کشور، پس از جنگ و انقلاب، ایشان موفق شدند از سرخوردگی کامل این نیروها جلوگیری کرده و آن‌ها را در چارچوب ساختارهای نظام نگه داشته و حتی زمینه به قدرت رسیدنشان را فراهم کرده یا از تخریب و تضعیف غیرمتعارف آنان توسط رقبای شان جلوگیری کنند. مهمی که در سال های نخست تأسیس نظام، علی رغم اهتمام «حضرت روح الله»، به دلیل هیجانات غیرقابل مهار نیروهای انقلاب و حضور نیروهای تحریک کننده فراوان در داخل کشور، چندان مورد توجه نبود و تعارضات خیلی زود به رویارویی منجر می‌شد. از این قبیل، موارد بسیاری را می‌توان مثال زد که البته نیاز به مجالی وسیع تر و پژوهشی عمیق تر و مستند دارد. در سیاست خارجی و راهبردهای نظامی، حتی انطباق بیشتری مشاهده می‌شود. سرسختی‌ها و انعطافات حضرت روح الله در تقابل با فشارهای شکننده دشمنان خارجی طی وقایعی چون جنگ، پذیرش قطعنامه، ماجرای سلمان رشدی یا نوع برخورد با ابرقدرت شرق، مواردی هستند که با کمی دقت و تیزبینی، می‌توان موارد مشابه آن‌ها را در سال های رهبری «آقا» مشاهده کرد و شاید مهم ترین تشابه رهبری امام خمینی و آیت الله خامنه‌ای، تلاشی است که ایشان در جهت افزایش بلوغ سیاسی(فارغ از بستگی یا عدم بستگی عاطفی به گرایشات سیاسی حاکم) در میان توده های مردم در پیش گرفتند. مطالعه در این زمینه احتمالاً ساده تراز سایر حوزه‌هاست چون تمامی صحبت ها و مکتوبات امام خمینی و آیت الله خامنه ای در دوران زعامت شان در دسترس عموم و قابل بررسی است. انتهای پیام/
 اعتبارنامه دلخوش تأیید شد , سخنگوی شعبه دهم مجلس شورای اسلامی از تأیید اعتبارنامه منتخب صومعه‌سرا در مجلس خبر داد. , کمال علیپور سخنگوی شعبه دهم مجلس شورای اسلامی درگفت‌وگو باخبرنگار پارلمانی خبرگزاری تسنیم از تأیید اعتبارنامه کاظم دلخوش منتخب مردم صومعه‌سرا در این شعبه خبر داد و گفت: جلسه شعبه دهم مجلس یازدهم برای بررسی اعتبارنامه آقای دلخوش برگزار شد و قرار شد 3 تن از اعضای شعبه برای تحقیقات بیشتر پیرامون موارد اعتراض به اعتبارنامه وی تحقیقات بیشتری انجام دهند. وی افزود: در تحقیقات شعبه، استعلام‌هایی از آب‌منطقه‌ای استان گیلان و نیز سازمان محیط زیست استان به عمل آمد که در نهایت مشخص شد زمین 3 هزار متری که به نام همسر آقای دلخوش است و گفته شده که در طرح هادی روستاست، در این طرح نبوده و به صورت قانونی در مالکیت همسر وی است. سخنگوی شعبه دهم مجلس در پایان خاطرنشان کرد: براساس نتایج تحقیقات، اعتبارنامه آقای دلخوش تأیید شد که گزارش شعبه دهم مبنی بر تأیید اعتبارنامه وی، در جلسه علنی روز یکشنبه هفته آینده قرائت می‌شود. انتهای پیام/
 نظر قالیباف درباره طرح شفافیت آرای نمایندگان , رئیس مجلس شورای اسلامی با انتشار مطلبی در صفحه شخصی خود با حمایت از طرح شفافیت آرای نمایندگان نوشت: پیش از این، شفاف‌سازی، هوشمند‌سازی، کارآمدی و مردمی‌سازی را چهار رویکرد اصلی در تحول مجلس و لازمه‌ قوی و کار‌آمدن شدن آن عنوان کرده بودم. , به گزارش خبرنگار پارلمانی خبرگزاری تسنیم،‌ محمدباقر قالیباف رئیس مجلس شورای اسلامی با انتشار مطلبی در صفحه شخصی خود در توییتر، با اشاره به اعلام وصول طرح شفافیت آرای نمایندگان در جلسه امروز (سه‌شنبه) مجلس شورای اسلامی، نوشت: طرح شفافیت آرای نمایندگان یکی از گام‌های اولیه در بخش شفاف‌سازی فرآیندهای تصمیم‌گیری در مجلس شورای اسلامی است که در جلسه امروز مجلس اعلام وصول شد.     وی ادامه می‌دهد: پیش از این، شفاف‌سازی، هوشمند‌سازی، کارآمدی و مردمی‌سازی را چهار رویکرد اصلی در تحول مجلس و لازمه‌ قوی و کار‌مدن شدن آن عنوان کرده بودم. انتهای پیام/
 طرح جدید مجلس یازدهم برای نظارت بر نمایندگان+متن کامل , طرح جدیدی برای تغییر در روش‌های نظارت بر نمایندگان مجلس شورای اسلامی در یازدهمین دوره پارلمان تدوین شد. , به گزارش خبرنگار پارلمانی خبرگزاری تسنیم، جمعی از نمایندگان مجلس شورای اسلامی با تدوین طرحی، شیوه‌های جدیدی برای نظارت بر نمایندگان مجلس طراحی کرده‌اند. متن کامل این طرح به شرح زیر است: ماده 1: به منظور حفظ شان و منزلت نمایندگان و نظارت عادلانه و منصفانه بر عملکرد نمایندگان در ابتدای هر دوره مجلس شورای اسلامی و حداکثر سه ماه پس از انتخاب هیأت رئیسه، هیأت نظارت که از این پس هیأت نامیده می‌شود مرکب از افراد زیر برای همان دوره تشکیل می‌گردد. الف: رئیس کمیسیون حقوق و قضایی مجلس شورای اسلامی به عنوان رئیس ب: دو نفر از نمایندگان به انتخاب مجلس شورای اسلامی ج: یک نفر از قضات دیوان عالی کشور با پیشنهاد رئیس قوه قضاییه و انتخاب مجلس شورای اسلامی د: یک نفر حقوقدان شورای نگهبان با معرفی دبیر شورای نگهبان و انتخاب مجلس شورای اسلامی تبصره 1: هیأت از بین اعضا یک نفر نایب رئیس و یک نفر دبیر انتخاب می‌کند. تبصره 2: جلسات هیأت هر ماه در مجلس شورای اسلامی تشکیل می‌شود و با حضور دو سوم اعضا رسمیت می‌یابد و غیبت سه جلسه متوالی و 4 جلسه متناوب تخلف محسوب و ضمن اعلام مراتب به مرجع معرفی کننده جهت رسیدگی فرد جایگزین ظرف مدت یک هفته معرفی خواهد شد. تبصره 3: هر گاه موضوع رسیدگی در هیأت تخلفات رئیس هیات باشد، رییس کمیسیون اصل نود و در صورتی که نمایندگان عضو باشد نماینده دیگر به انتخاب کمیسیون اصل نودم تا یک هفته جایگزین می‌گردند. ماده 2: هیئت صلاحیت رسیدگی به امور زیر را دارد الف: سوء استفاده از موقعیت نمایندگی، تخلفات مالی، اخلاقی، کسب درآمد‌ها و اعمال هزینه‌های نامتعارف ب: رفتار خلاف شأن نمایندگی ج: اعمال خلاف امنیت ملی کشور و سایر اعمال مجرمانه از بعد انتظامی د: توصیه‌های غیر مرتبط با وظایف نمایندگی در خصوص اشتغال، انتصاب و با دریافت تسهیلات و... برای افراد تبصره: مکاتبات نمایندگان با مراجع خارج از مجلس شورای اسلامی از طریق سامانه دبیرخانه مرکزی با مهر و سربرگ مجلس شورای اسلامی و رعایت طبقه بندی مرتبط ارسال می‌گردد. تبصره: نمایندگان مکلفند پایان هر سال گزارشی در خصوص اشتغال، مأموریت و انتصاب اقارب نسبی و سببی تا درجه 2 خود را به هیأت گزارش دهند. ﻫ : گزارشات هیات رئیسه در باره غیبت، تأخیر و بی نظمی موضوع آیین نامه ز : تشخیص مصادیق موضوع اصل 86 قانون اساسی و ماده 73 آیین نامه داخلی مجلس شورای اسلامی تخلف از مفاد این بند از سوی مراجع قضایی حسب مورد مستوجب مجازات انتظامی از درجه پنج تا هفت است. تبصره 1: هیأت مکلف است سامانه ای جهت دریافت اطلاعات موضوع این قانون از مردم و مراجع ذیربط پیش بینی کند این گزارشات محرمانه تلقی و پس از احراز صحت آن با ارائه اسناد و مدارک مربوط توسط گزار دهنده قابل رسیدگی است. تبصره 2: تعقیب کیفری نماینده مانع رسیدگی به تخلفات موضوع این قانون نیست هیأت مکلف است ضمن رسیدگی به تخلفات موضوع این قانون مراتب کیفری را به مراجع قضایی ذی صلاح اعلام نماید. تبصره 3: نمایندگان مکلفند لیست هدایایی را که به هر عنوان و به هر میزان از افراد حقیقی و حقوقی دریافت می‌کنند ظرف یک هفته در سامانه ای که توسط هیأت پیش بینی می‌گردد درج نمایند. ماده 3: جلسات رسیدگی هیات محرمانه می‌باشد و در صورتی که تخلف را متوجه نماینده بداند در اولین جلسه از نماینده دعوت و پس از استماع توضیحات و استعلام از مراجع ذیربط تصمیم لازم اتخاذ می‌کند. تبصره : هیأت موظف است قبل از صدور رای دفاعیات نماینده را استماع نماید ماده 4:  هیات با توجه به اهمیت تخلف، شرایط و موقعیت ارتکاب فعل و آثار آن به اعمال یک یا چند مجازات ذیل که طبق ماده 6  قانون آیین نامه داخلی مجلس شورای اسلامی قابل اجرا است تصمیم می‌گیرد. الف: تذکر شفاهی بدون درج در پرونده ب: تذکر کتبی با درج در پرونده ت: کسر حقوق از یک ماه تا یک سال به میزان یک دوم ث: محرومیت از عضویت در مجامع، شوراها با کمیته‌های تحقیق و تفحص ج: محرومیت از عضویت در هیأت رئیسه مجلس و کمیسیونها چ: اعلام یک یا چند تخلف نماینده در جلسه غیر علنی توسط رئیس مجلس ح: اعلام یک یا چند تخلف نماینده در جلسه علنی توسط رئیس مجلس خ: اعلام عدم صلاحیت ادامه نمایندگی تبصره 1: هیات پس از رسیدگی به تخلفات نماینده چنانچه تشخیص دهد که ایشان صلاحیت ادامه نمایندگی را ندارد گزارش آن را به صورت مستند و مستدل به هیأت رئیسه اعلام می‌کند و هیأت رئیسه موظف است ظرف یک هفته در دستور هفتگی قرار دهد و در صورت تأیید گزارش توسط مجلس و شورای نگهبان نماینده خاطی از ادامه فعالیت محروم می‌شود. تبصره 2: شورای نگهبان مکلف است دلایل رد صلاحیت نمایندگانی که برای انتخابات دور بعد مجلس شورای اسلامی رد صلاحیت می‌شوند به هیأت ارسال نماید و هیات پس از بررسی گزارش برابر تبصره فوق اقدام میکند ماده 5: قوه قضاییه موظف است در اجرای این قانون شعبه خاصی را جهت اجرای این قانون اختصاص و خارج از نوبت رسیدگی و رای قطعی را ظرف مدت سه ماه به هیئت اعلام نماید. ماده 6: نمایندگان مجلس مشمول قانون ممنوعیت تصدی بیش از یک شغل مصوب از 1373/10/1 و اصلاحات و الحاقات بعدی می‌باشند. انتهای پیام/
 تدوین طرح شفافیت آرای نمایندگان مجلس+متن طرح , نماینده قم در مجلس از تدوین طرح شفافیت آرای نمایندگان از سوی وکلای ملت خبر داد. , احمد امیرآبادی فراهانی نماینده مردم قم در مجلس شورای اسلامی در گفت وگو با خبرنگار پارلمانی خبرگزاری تسنیم ، از تدوین طرح شفافیت آرای نمایندگان از سوی وکلای ملت در قوه مقننه خبر داد و گفت: 170 نماینده این طرح را امضا کرده اند و در جلسه امروز پارلمان این طرح اعلام وصول شد. وی ادامه داد: این طرح پس از تشکیل کمیسیون های تخصصی مجلس، هفته آینده به کمیسیون مربوطه برای بررسی ارجاع می شود. به گزارش تسنیم، متن طرح «شفافیت آرای نمایندگان» به شرح زیر است: مقدمه توجیهی: با عنایت به منطق قانون اساسی بویژه اصل 69 و رویه تصویب اصول آن در مشروح مذاکرات تصویب قانون اساسی در خبرگان سال‌های 1358 و 1368 و تجارب موفق جهانی درباره شفافیت و با عنایت به اینکه عملکرد و رای وکیل نمی‌تواند از موکل پنهان باشد و با توجه به مطالبه عمومی مردم و تعهد اکثر نمایندگان مجلس یازدهم به مردم برای پیگیری موضوع و به دلیل نقش مهم شفافیت در مبارزه با فساد و ویژه خواری و نظر به اینکه پیش از استفاده از سیستم الکترونیکی، آرای نمایندگان در جلسات علنی شفاف بوده است ماده واحده ذیل تقدیم مجلس می‌شود: ماده واحده: تغییرات ذیل در متن قانون آیین نامه داخلی مجلس شورای اسلامی اعمال می‌شود: 1- تبصره ذیل در ماده 5، اضافه می‌شود: تبصره 3- نماینده رسانه ملی با رعایت شرایط مندرج در این ماده اجازه حضور و تهیه گزارش از جلسات کمیسیون‌های مجلس را خواهد داشت. 2- در ماده 64، پس از عبارت "به اطلاع نمایندگان" کلمه "و مردم" اضافه می‌شود. 3- در ماده 119، تبصره ذیل اضافه می‌شود: تبصره: هیئت رئیسه مجلس موظف است در پایان هر جلسه علنی مجلس شورای اسلامی آرای هریک از نمایندگان را به جز مصادیق بند 3 ماده 118 به تفکیک موافق، مخالف، ممتنع و عدم مشارکت در سامانه اطلاع رسانی مجلس شورای اسلامی بطور شفاف اعلام کند به نحوی که مشاهده و داده پردازی آن برای آحاد ملت امکان پذیر باشد. گزارش حضور، غیاب، تاخیر و نیز ماموریت‌های داخلی و خارجی تمام نمایندگان نیز باید هرماه توسط هیئت رییسه مجلس به طور شفاف در سامانه مذکور اطلاع رسانی شود. 4- در ماده 120 عبارت «هر یک از روش‌های دیگر اخذ رای» جایگزین عبارت «استفاده از دستگاه الکترونیکی یاقیام و قعود» می‌گردد. 5- بند 3 در ماده 122 حذف می‌شود. 6- تبصره ذیل در ماده 122 اضافه می‌شود: تبصره: در مواردی که حداقل پانزده نفر از نمایندگان درخواست رأی‌گیری مخفی با ورقه دهند، ابتدا بدون بحث نسبت به درخواست رای گیری می‌شود و در صورت تصویب، در اصل موضوع مورد درخواست رأی‌گیری مخفی با ورقه انجام خواهد شد. انتهای پیام/
 اعلام نحوه بازگشایی سراهای دانشجویی در دانشگاه تربیت مدرس , معاون دانشگاه تربیت مدرس نحوه بازگشایی سراهای دانشجویی برای دانشجویان دکتری را اعلام کرد. , به گزارش گروه دانشگاه خبرگزاری تسنیم به نقل از دانشگاه تربیت مدرس، مسعود رضایی درباره آخرین تصمیمات در خصوص بازگشایی سراهای دانشجویی، گفت: در شرایط فعلی، سراهای دانشجویی آمادگی پذیرش تمامی دانشجویان را ندارند؛ اما با تصمیم هیات رئیسه دانشگاه معاونت دانشجویی بازگشت دانشجویان به صورت حداقلی و مطابق با پروتکل‌های بهداشتی وزارت بهداشت را در دستور کار خود قرار داده است. رضایی با بیان اینکه در گام نخست، شرایط اسکان تعداد محدودی از دانشجویان مقطع دکتری در این سراها فراهم شده است، افزود: اولویت اسکان با آن دسته از دانشجویان مقطع دکتری است که در نیمسال تحصیلی جاری واحد عملی داشته و این واحدها را از 17 خرداد تا حداکثر 5 تیرماه 99 به پایان خواهند رساند. وی تاکید کرد: به منظور همراهی با آن دسته از دانشجویان مقطع دکتری که در مراحل تکمیل نهایی رساله خود بوده و حداکثر نیاز به حضور یک ماهه در دانشگاه دارند، ظرفیت محدودی از سراهای دانشجویی به آنان اختصاص می یابد. رضائی فرآیند بازگشت این دسته از دانشجویان را منوط به تکمیل کاربرگ خودارزیابی سلامت و مطابق الگوی اعلام شده از سوی مرکز بهداشت و درمان دانشگاه دانست و گفت: لازم است تمامی این دانشجویان پس از پایان فعالیت‌های آزمایشگاهی یا دوره‌های عملی خود، بلافاصله خوابگاه را تخلیه کرده و به محل سکونت خود باز گردند. معاون دانشجویی ضمن اعلام همراهی با دانشجویان بر مراقبت‌های بهداشتی و فردی آنان تاکید کرد و در عین حال نظارت بر سلامت دانشجویان در دوره آموزش واحدهای عملی و فعالیت‌های پژوهشی را بر عهده کمیته ایمنی دانشکده‌ها دانست. رضایی تصریح کرد: پس از پایان برنامه کلاس‌های عملی و پژوهشی دانشجویان دکتری، این معاونت مجددا شرایط را مورد ارزیابی قرار داده و وضعیت اسکان دانشجویان مقطع کارشناسی ارشد در سراهای دانشجویی را برای شرکت در کلاس‌های عملی و انجام فعالیت‌های پژوهشی اعلام خواهد کرد. انتهای پیام/
 بیانیه نمایندگان در حمایت از جورج فلوید و معترضان آمریکایی و محکومیت پلیس آمریکا , یک عضو هیات رییسه مجلس شورای اسلامی بیانیه ۲۴۰ نماینده مجلس در حمایت از جورج فلوید و حمایت معترضان آمریکایی و محکومیت پلیس آمریکا را قرائت کرد. , به گزارش خبرنگار پارلمانی خبرگزاری تسنیم، علی کریمی فیروزجایی عضو هیئت رئیسه مجلس شورای اسلامی در جلسه علنی امروز (سه‌شنبه 13 خرداد) مجلس شورای اسلامی بیانیه 240 تن از نمایندگان در محکومیت پلیس آمریکا و در حمایت از جورج فلوید و معترضان آمریکایی را قرائت کرد. متن کامل این بیانیه به شرح زیر است: «بار دیگر تروریسم نژادی پلیس آمریکا علیه سیاه‌پوستان اقدام کرده و پرده از ماهیت ضد انسانی رژیم ایالات متحده برداشته است. جورج فلوید تنها یکی از صدها سیاه‌پوست آمریکایی است که سالانه توسط پلیس این کشور به صورت وحشیانه کشته می‌شود. سیاهان سال‌هاست زیر فشار تروریسم نژادی آمریکا توان نفس کشیدن ندارند اما این بار پلیس مینیاپولیس هشت دقیقه و 46 ثانیه زانوی خود را بر گلوی جورج فلوید فشرد و او را خفه کرد. تصویر این رفتار وحشیانه صدای خفه شده سیاه پوستان و دیگر هموطنان بشردوست آنها و همه مردم ستم آمریکا را به گوش همگان رساند. امروز کابوس آمریکایی بیش از هر زمان دیگری خودنمایی می‌کند و فریاد مظلومیت سیاهان شنیده می‌شود که همچون مالکوم ایکس می‌خواهند فریاد بزنند و بگویند قربانی آمریکاییسم هستیم، نظام ریاکاری است که امروز وانمود می‌کند که صلاحیت آن را دارد که به مردم بگوید که چگونه کشور خود را اداره کند؛ حال آنکه قادر نیست لجنزار خود را سامان دهد. تحولات روز اخیر واقعیت حقوق بشری آمریکا را نشان داد. اظهارات رییس جمهور تروریسم آمریکا در تهدید به کشتار آمریکایی‌ها نشان می‌دهد که مردم دیگر کشورها تنها قربانیان تروریسم دولتی آمریکا نیستند بلکه مردم آمریکا از نژادهای مختلف اولین قربانیان هستند. امید است به زودی شاهد به ثمرنشستن جنبش مردمی آمریکا در راستای آشکارسازی ماهیت ضد بشری رژیم ایالت متحده باشیم. مجلس شورای اسلامی ایران قتل وحشیانه جورج فلوید به عنوان جدیدترین نماد تروریسم نژادی پلیس آمریکا علیه سیاه‌پوستان را محکوم کرده و برای موفقیت جنبش مردمی آرزوی موفقیت دارد.» انتهای‌ پیام/
 جهانگیری یک آیین‌نامه اعطای تابعیت ‌را ابلاغ کرد , معاون اول رئیس جمهور آیین‌نامه اعطای تابعیت ایران به فرزندان حاصل از ازدواج زنان ایرانی با مردان خارجی را برای اجرا، ابلاغ کرد. , به گزارش حوزه دولت خبرگزاری تسنیم، اسحاق جهانگیری معاون اول رئیس‌جمهور آیین‌نامه اعطای تابعیت ایران به فرزندان حاصل از ازدواج زنان ایرانی با مردان خارجی را برای اجرا به وزارتخانه‌های کشور، اطلاعات و امور خارجه و معاونت حقوقی رئیس‌جمهور ابلاغ کرد. هیئت وزیران در اجرای قانون اصلاح قانون تعیین تکلیف تابعیت فرزندان حاصل از ازدواج زنان ایرانی با مردان خارجی، آیین نامه اجرایی نحوه اعطای تابعیت به افراد مشمول این قانون را تصویب کرد. بر اساس این آیین نامه، هر زن ایرانی که با مرد غیرایرانی ازدواج کرده و در نتیجه این ازدواج، دارای فرزند زیر 18 سال باشد و هر فردی که از مادر ایرانی و پدر غیرایرانی متولد شده و بیش از 18 سال تمام داشته باشد می‌تواند متقاضی اعطای تابعیت برای فرزندش باشد. هم‌چنین، فوت مادر، پدر یا فرزند و حجر این افراد، مانع از درخواست اعلام تابعیت ایرانی برای فرزند، نمی‌باشد و در صورت فوت مادر و نرسیدن فرزند به هیجده سالگی، دادستان شهرستان محل اقامت فرزند، پس از انجام تحقیقات و گردآوری مستندات و ادله، درخواست مورد نظر را به استانداری ارائه می کند. گفتنی است، تعلق فرزند مشمول این قانون به مادر ایرانی، به موجب گواهی معتبر بیمارستان یا گواهی هریک از مراکز بهداشتی و درمانی ایرانی که فرزند در آن جا متولد شده و در صورت نبودن هریک از این گواهی ها یا تولد طفل در خارج از کشور، به موجب رأی مرجع قضایی (داخلی یا خارجی)، احراز می‌شود. لازم به ذکر است، صدور پروانه اقامت برای پدر غیرایرانیِ فرد مشمول قانون در صورت نداشتن مشکل امنیتی، مشروط به تأیید و اعلام تابعیت ایرانی فرزند و درخواست کتبی وی برای اقامت در ایران، براساس قوانین و مقررات مربوط صورت می‌گیرد. انتهای پیام/
 فرمانده لشکر ۲۷ محمد رسول الله (ص) به درجه «سرداری» نائل شد , سید علی بنایی فرمانده لشکر عملیاتی ۲۷ حضرت محمد رسول ‌الله(ص) به درجه سرتیپ دومی ارتقاء یافت. , به گزارش گروه دفاعی خبرگزاری تسنیم، با موافقت امام خامنه‌ای فرماندهی معظم کل قوا «سید علی بنایی» فرمانده لشکر عملیاتی 27 حضرت محمد رسول ‌الله(ص) سپاه تهران بزرگ به درجه سرتیپ دومی ارتقاء یافت. مراسم اعطای درجه سرتیپ دومی«سید علی بنایی» از سوی سردار سرلشکر حسین سلامی فرمانده کل سپاه و با حضور جمعی از فرماندهان و مدیران سپاه برگزار شد. انتهای پیام/
 اولویت مجلس آینده اقتصاد و فرهنگ است , نماینده مردم سبزوار در مجلس شورای اسلامی در نشست با دانشجویان گفت: اولویت مجلس آینده اقتصاد و فرهنگ است. ,  به گزارش خبرنگار گروه دانشگاه خبرگزاری تسنیم ، بهروز محبی نجم‌آبادی، نماینده مردم سبزوار در مجلس شورای اسلامی، در نشست مجازی با دانشجویان اتحادیه جامعه اسلامی دانشجویان با موضوع اولویت مجلس در مسائل اقتصادی با اشاره به شعار سال اظهار داشت: وقتی بحث جهش تولید مطرح می شود به این معنی است این زیر ساخت ها تا اندازه ای برای جهش فراهم است و فقط اقداماتی باید صورت بگیرد که این جهش تولید رخ دهد؛ لذا ذهن تمام کارگزاران حکومتی در همه قوا باید به سمت این حرکت و به سمت تسهیل سرمایه گذاری برود. محبی نجم‌آبادی با اشاره به فرایند بروکراسی اداری در این زمینه افزود: وقتی یک شخص می‌خواهد از طرح، نقشه و طرح توجیهی تا مجوز پیش برود، ما او را در فضای بروکراسی اداری گرفتارش می کنیم، خب مشخص است که این جهش اتفاق نمی افتد. این مسیر را باید کوتاه کنیم.  نماینده مردم سبزوار در مجلس تصریح کرد: از سوی دیگر فردی تولید می‌کند ولی برای رسیدن به مصرف و فروش دچار مشکل می‌شود. ما در بحث صادرات باید به صورت جدی تر عمل کنیم، بحث دیپلماسی اقتصادی و ارتباطاتی که مجلس می‌تواند با وزارت خارجه برقرار کند را فعال کنیم که بتوانیم فروش را رقم بزنیم. این نماینده مجلس با بیان اینکه 600 میلیون همسایه در اطراف خودمان داریم که این یک فرصت استثنایی است، ادامه داد: همه این ها مسائل مهمی است که باید به آن توجه کنیم. امروز بحث اشتغال و بحث توانمند سازی اقشار مختلف، یک مسئله جدی است، این مسئله فوق العاده مهم است. در عرصه اقتصادی تورم یک معضل بنیادین است. ریشه های آن را باید پیدا کرد و باید ریشه‌های تورم افسار گسیخته را از بین ببریم. محبی نجم آبادی با تاکید بر اینکه مباحث مختلفی را برای مجلس خواهیم داشت، گفت: یک سرمایه گذار قانونمند اهل مالیاتِ و موجبِ اشتغال، یک مجاهد اقتصادی است او را باید حمایت کنیم. ما مجاهدت اقتصادی را در مجلس باید تبدیل به یک ارزش کنیم و باید هزینه راه های کسب ثروت نامشروع را، آنقدر بالا ببریم که دیگران وارد این میدان نشوند.با حدود 205 میلیارد دلار قاچاق کالا! چطور می شود توقع داشت کشور بتواند یک کشور در تولید موفق شود، آن هم با این واردات افسار گسیخته در واقع غیر قابل کنترل. وی به موضوع عدالت اشاره و تصریح کرد: در بحث عدالت همه ما می دانیم جمهوری اسلامی یکی از اصلی‌ترین شعارهاش بحث عدالت است. متاسفانه ضریب جینی که امروزه در کشور ما وجود دارد اصلا زیبنده نظام ما نیست، لذا مجلس باید بحث مالیات ها را بسیار پر رنگ کند. به هر حال در حوادثی که در کشور اتفاق می افتد از بحران های اقتصادی که در کشور بوجود می آید تا قله‌های ثروت که در حال افزایش است و دره‌های ژرف و عمیق فقر در کنار آن که در حال عمیق شدن است. نماینده مردم سبزوار در مجلس اظهار داشت: یکی از وظایف مجلس آینده این است که این قلل مرتفع ثروت را را تخریب کند و ان را در دره‌های فقر بریزد. شما می بینید بعضی از اتفاقات اقتصادی در ایران کاملا نامتعارف است؛ مثلا یک شخص، زمینی را می گیرد یکی دو سال بعد دو برابر یا چند برابر می‌شود. همه جای دنیا بحث مالیات بر عایدی مالیات بر افزایش قیمتی که اتفاق افتاده را اعمال می کنند ولی ما متاسفانه یا اعمال نکردیم یا اینکه اصلا مدل اطلاعاتمان نسبت به اتفاقاتی که رخ داده در بعد زیر ساختی ضعف دارد. محبی نجم آبادی در ادامه با اشاره به اینکه هنوز به درستی نمی دانیم اقشار آسیب پذیرمان چه کسانی هستند؟ تاکید کرد: ما در قضایای کرونا که اتفاقات ناگواری افتاد، آیا می‌دانستیم دقیقا چه کسانی که آسیب دیده بودند؟ و دقیقا چه کسانی چه کسبی می کنند در کشور؟ از کجا این پول ها رو می آورند و این پول هایی که جابه‌جا می‌شود، با توجه به این که بعضی از آنها مصداق پول شویی است، آیا ما در قوانین دینی و در بعد نظارتمان دقیق عمل کردیم؟ اینها نقص های جدیست. بنابراین ما مباحث مختلفی را در مجلس خواهیم داشت. وی با بیان اینکه در مجلس باید تحول صورت گیرد، افزود:  اولین اصلی که باید مورد توجه قرار بگیرد این است که در این تحول ما باید مردمی سازی کنیم یعنی حضور خود مردم. مردم باید احساس مالکیت نسبت به نظام کنند. باید مردم را در این میدان توانمند کنیم. وظیفه دولت این است که توانمند سازی کند ما نیروی کار ماهری تربیت کنیم و خود آنها سر رشته امور را به دست بگیرند. این نماینده مجلس با بیان اینکه مجلس یازدهم باید مجلس تحول باشد، افزود: این مجلس با تحول باید اعتماد عمومی رو به مردم برگرداند. شما ببینید در تشییع جنازه سردار شهید سلیمانی 5 میلیون انسان در کنار این شهید حاضر شدند اما در انتخابات یک میلیون و هشتصد هزار نفر در تهران. پیام پیامِ روشنی است. این پیام نوعی بی اعتمادی مردم را به مجریان نظام نشان می دهد نه اصل نظام. این نماینده در ادامه یادآور شد: مسئله بعد بحث شفاف سازی است. شفافیت یک مسئله بنیادی و اساسی است. بسیاری از مسائل ما در اتاق های تاریک اتفاق افتاده است. یعنی چون ما اتاق شیشه ای نسبت به بعضی از مسائل نداشتیم متأسفانه دچار مشکل شدیم. مجلس هم در بعد تقنینی و هم در بعد نظارت باید قطعاً این مسئله رو حل کند. محبی نجم آبادی در مجلس ادامه داد: مسئله بعد بحث هوشمندسازی است، همه فرایندها باید سیستمی و الکترونیکی شود. دولت الکترونیک باید اجرا شود. ما ناچاریم در مسیر حرکت خود و برای اینکه دست واسطه‌ها قطع شود و برای اینکه دست مفاسد و مفسده انگیزها قطع شود، باید مسیر هوشمندسازی و دولت الکترونیک را اجرا کنیم و در مسیر تحول حرکت کنیم. وی افزود: مسئله بعد که در بحث تحول مورد توجه است بحث کارآمدسازی است. متأسفانه بر اساس اطلاعاتی که در دو ماه اخیر بنده کسب کردم می بینیم در مسیر فرایند ما طبقه ها و واسطه‌هایی تولید کردیم تحت عنوان کار کارشناسی، اما مفسده هایی ایجاد شده که در واقع عده‌ای  در این مسیر اینگونه ارتزاق می کنند و در واقع این فرایند رو طولانی می کنند. اینها از مباحثی است که در بحث تحول در واقع لازمه حرکت است. محبی نجم‌آبادی گفت: منابع اصلی تحول هم مشخص است بحث قانون اساسی، سیاست های کلی نظام، راهبردها و راهنمایی های امامین انقلاب، اینها به عنوان منابع اصلی انقلاب شناخته می شنوند. اگر فرمایشات حضرت آقا از ابتدا توجه می شد شاید خیلی از اتفاقات رو ما امروز نداشتیم. نماینده مردم سبزوار در مجلس گفت: جاهایی اگر محکومیتی برای ما صادر شده از مسیر قدرتهای استکباری بوده که از مسیر قانونی و قوانین خارج شدند، بنابراین این مسئله برای ما مهم است که ما بتوانیم در دنیا اجماع‌هایی را هم ایجاد کنیم کما اینکه باید در آینده نزدیک بتوانیم با دوستان روی حدود 25 کشوری که مورد تحریم امریکا قرار گرفتند ارتباط تنگاتنگ و نزدیکی داشته باشیم. بتوانیم با کشورهای حوزه تمدنی ایران اجماع ایجاد کنیم. لذا ما باید روی ایجاد این اجماعات کار کنیم و بتوانیم اتحادی بین کشورها ایجاد  کنیم تا بتوانیم مشکلات رو حل  کنیم. وی با اشاره به رشد قابل توجه شرکت های دانش بنیان افزود: 4500 شرکت دانش بنیان حدود 90 هزار میلیارد تومان ثروت ایجاد کردند. این فضای جدیدی است. مقام معظم رهبری فرمودند که کشورما باید 400 هزار کشور دانش بنیان داشته باشد. این فضا کاملا مهیاست. این نماینده مجلس تاکید کرد: ما باید تسهیلاتی به جوانان هوشیار و هوشمند خودمان بدهیم، جوانان عزیز و متفکر و خلاق می توانند منشا تحولات جدی باشند اما متاسفانه ما خیلی اینها را یاری نکردیم. ارتباط صنعت و دانشگاه یکی از مسائل مهم در جهش تولید است ما نمی توانیم به سمت فناوری ها نریم ما قطعاً باید بحث فناوری های نوین را جدی بگیریم و در این مسیر توانمندی های زیاد و ابداعات و خلاقیت های زیادی را داریم.  نماینده مردم سبزوار در مجلس اضافه کرد: انقلاب صنعتی چهارم، رونق فناوری هاست که باید حتما به آن توجه بیشتری شود. مجلس یازدهم به عنوان مجلس اول در گام دوم انقلاب قطعاً رسالت های سنگینی دارد. بحث اعتماد سازی عمومی یکی از این مسائل است. بحث حرکت در مسیر عدالت اجتماعی یکی از این مسائل مهم است. وی گفت: اگر مباحث علمی در ایران یک رونق فزاینده دارد قطعاً برای آن باید یک کیفیت عالی تری تعریف بشود. به تعریف مقام معظم رهبری بحث استفاده از جوانان، جوانان متخصص متعهد دلسوز جهادی که فراوان هم هستند در کشور، باید بتوانیم حداکثر استفاده را از این عزیزان داشته باشیم که بتوانیم یک تحول بنیادی در کشور ایجاد کنیم اینها انگیزه بالایی دارند. بحث پرتاب ماهواره به فضا کار ساده پیش پا افتاده یا یک سطح پایین علمی نیست کسانی که این جسارت رو پیدا کردند اینها می توانند مردان تغییر و تحول بزرگ آینده این کشور باشند. محبی نجم‌آبادی با بیان اینکه اولویت مجلس آینده اقتصاد و فرهنگ است، اظهار داشت: این مسئله‌ که مقام معظم رهبری فرمودند با ارتباط عمیقی که بین قوا بوجود خواهد آمد ایجاد می‌شود. به فضل الهی، در کنار یکدیگر بتوانیم برای ساماندهی این دو در واقع بعد از چهل و یکی دوسال از انقلاب اسلامی تغییرات بنیادی و اساسی و علمی و محققانه را انشاءالله در این مسیر رقم بزنیم. وی ادامه داد: نظام نیازمند نیروهای تازه نفس و کادرسازی است، بنده به هیچ عنوان نمی توانم این مفهوم را بفهمم که یک کسی در مجلس چهار، پنج و شش دوره نماینده مجلس می‌شود، قطعاً این یک خطای فاحش است و ما باید روی جوانها کار کنیم من معتقدم یک نماینده مجلس در دو دوره تمام ابداعات خودش را رو می کند نهایتا در دو دوره.  نماینده مردم سبزوار در مجلس اضافه کرد: باید میدان را به جوان ها بدهیم قطعی بدانید اگر پر تلاش کار بکنید این میدان باید به جوانان سپرده شود. من امیدوار هستم آینده خوبی برای نظام اسلامی با همت شما، با مطالبه گری شما و با کار محققانه و پژوهشگری شما عزیزان اتفاق بیفتد و جامعه اسلامی به عنوان یک تشکیلات ارزشمند بتواند در ارتقای نظام خدمات ارزشمندی را داشته باشد. انتهای پیام/
 واعظی: بیش از همیشه نیازمند توجه به آموزه‌های اصیل امام خمینی (ره) هستیم , رئیس دفتر رئیس‌جمهور گفت: این روزها که کشور روزهای سرنوشت‌سازی را می‌گذراند، بیش از همیشه نیازمند توجه به آموزه‌های اصیل امام خمینی (ره) هستیم. , به گزارش حوزه دولت خبرگزاری تسنیم، محمود واعظی رئیس دفتر رئیس‌جمهور به مناسبت سالروز ارتحال امام خمینی (ره) در صفحه شخصی خود در اینستاگرام نوشت: ایام نیمه خرداد برای ملت ایران یادآور یکی از تلخ‌ترین و دشوارترین مقاطع تاریخ انقلاب اسلامی است، روزهایی که امام امت دعوت حق را لبیک گفت و خیل علاقمندان و دوستدارانش را داغدار کرد. وی افزود: جمهوریت و اسلامیت نظام دو یادگار سترگ امام راحل (ره) است که تا همین امروز جمهوری اسلامی ایران را از گزند تندبادهای زمانه و دشمنی‌های دشمنان حفظ کرده است. واعظی تاکید کرد: حافظه جمعی ملت ایران از ایشان انبوهی از صفات و خصایل نیکو به یاد دارد؛ اخلاق، مهربانی، مردم‌مداری، تدبیر، هوشمندی، کیاست و ده‌ها منقبت دیگر که میلیون‌ها ایرانی را چنان شیفته کرد که تا سرحد جان پای آرمان‌هایش ایستادند و انقلاب بزرگ اسلامی به پیروزی رساندند. رئیس دفتر رئیس‌جمهور اظهار داشت: این روزها که کشور روزهای سرنوشت‌سازی را می‌گذراند، بیش از همیشه نیازمند توجه به آموزه‌های اصیل او هستیم، پیش از همه به وحدت کلمه که اکسیر غلبه بر همه موانع و دشمنی‌ها و مشکلات است. انتهای پیام/
 یادداشت کدخدایی به مناسبت سالروز ارتحال امام خمینی (ره) , سخنگوی شورای نگهبان به مناسبت سالروز رحلت امام خمینی (ره) نوشت: او سرباز بود اما سرباز خدا! , به گزارش گروه سیاسی خبرگزاری تسنیم، عباسعلی کدخدایی سخنگوی شورای نگهبان به مناسبت سالروز رحلت معمار کبیر انقلاب اسلامی حضرت آیت‌الله خمینی (ره) در صفحه شخصی اینستاگرام خود نوشت: خمینی روح الله حق بزرگی گردن همه ما دارد، آنان که با او بودند و آنان که او را ندیدند، اصحاب، انصار و تابعین. چرا که او راه را گشود تا حرکت امکان‌پذیر شود، و موانع را از سر راه برداشت تا دیگران آسیب نبینند، او سرباز بود اما سرباز خدا! متن کامل بدین شرح است: «و باز دوباره خرداد و باز روزهای غم‌بار! در ماه خرداد ظاهرا سری نهفته است، نیمه خرداد 1342 که حضرتش از آن انتظار فرج داشت و اینکه وصالش با حضرت حق نیز در نیمه خرداد اتفاق افتاد! خمینی روح الله حق بزرگی گردن همه ما دارد، آنان که با او بودند و آنان که او را ندیدند، اصحاب، انصار و تابعین. چرا که او راه را گشود تا حرکت امکان پذیر شود، و موانع را از سر راه برداشت تا دیگران آسیب نبینند، او سرباز بود اما سرباز خدا! او مصداق عین الیقینی بود که حق الیقین شد، آمدنش برای شدن بود، تا راه استقامت نشان شود، و رفتن ارزش باشد نه ماندن چرا که ماندن اضمحلال است و رفتن معراج و او در نیمه خرداد عروج نمود. او در پی حشمت و جاه نبود و از خرقه و مسند بیزار و آنچه او را تسکین می داد دیدن روی دل آرای دوست بود. رهرو عشقم و از خرقه و مسند بیزار به دو عالم ندهم روی دل آرای تو را او به خوبی می دانست که راه عشق راهی سخت است و طولانی اما همیشه در فکر آن بود، از کجا برود تا بر دوست و ره توشه چه بردارد که دست خالی نباشد؟ چه کنم تا به سر کوی توام راه دهند؟ کاین سفر توشه همی‏ خواهد و این ره دور است ره توشه ای که عاقبت او یافت ایمان جوانان این مرز و بوم بود، ایمان به خود، ایمان به امام و ایمان به خدا. و در مقابل همه این راهبری مخلصانه و حکیمانه‌ به دنبال اجر و پاداش دنیوی نبود، چرا که او از نسل همآنانی بود که اطعام را برای خشنودی خدا انجام می دادند، «إِنَّمَا نُطْعِمُکُمْ لِوَجْهِ اللَّهِ لَا نُرِیدُ مِنکُمْ جَزَاءً وَلَا شکورا» و در مقابل این هدایت معنوی به دنبال پست و مقامی هم نبود،...قُل لَّا أَسْأَلُکُمْ عَلَیْهِ أَجْرًا إِنْ هُوَ إِلَّا ذِکْرَىٰ لِلْعَالَمِینَ و زبان حال او این بود: لطف کن ای دوست، از رخ پرده بگشا، ناز کم کن دل تمنایی ز دلبر غیر دیداری ندارد. رحمت و رضوان واسعه الهی بر روح پر فتوح او! عباسعلی کدخدایی» انتهای پیام/
 سرلشکر موسوی از مرکز آموزش ۰۲ نیروی زمینی ارتش بازدید کرد , فرمانده کل ارتش جمهوری اسلامی ایران از مرکز تربیت و آموزش ۰۲ شهید انشایی نزاجا بازدید کرد. , به گزارش حوزه دفاعی خبرگزاری تسنیم به نقل از روابط عمومی ارتش، امیر سرلشکر سیدعبدالرحیم موسوی فرمانده کل ارتش جمهوری اسلامی ایران به همراه امیر سرتیپ کیومرث حیدری فرمانده نیروی زمینی ارتش با حضور در مرکز تربیت و آموزش 02 شهید انشایی نزاجا از بخش‌های مختلف این مرکز بازدید و روند اجرا و ارائه آموزش‌های دوره‌های رزم مقدماتی در این مرکز را مورد ارزیابی قرار داد. فرمانده کل ارتش در بدو ورود به مرکز تربیت و آموزش 02 شهید انشایی از نمایشگاه دستاوردها و ابتکارات مرکز در راستای سال جهش تولید و همچنین روند اجرای طرح‌های لبیک یا خامنه‌ای (مدظله العالی) نیروی زمینی و طرح‌های فرهنگی مصباح سازمان عقیدتی سیاسی بازدید و در ادامه با روسا و روحانیون عقیدتی سیاسی‌های یکان‌های تابعه مستقر در منطقه پرندک دیدار کرد. همچنین سرلشکر موسوی فرمانده کل ارتش در مرکز آموزش تکاور شهید شبان نیروی زمینی نیز حضور پیدا کرد و گفت: امروز مسئولیت ارتش و نیروی زمینی بسیار بیشتر از گذشته است و کسانی که در این مرکز، آموزش می‌بینند باید در پایان دوره آموزشی خود به این توانایی برسند که روحیه سلحشوری و رزمندگی را در یکان خود زنده کنند و بقیه افراد یکان را به حرکت درآورند. انتهای پیام/
 حمایت عضو هیئت رئیسه مجلس از طرح «شفافیت آراء نمایندگان» , علی‌ کریمی فیروزجایی با حمایت از طرح شفاف سازی آرای نمایندگان، گفت: شفاف سازی آرای نمایندگان به افزایش کارآمدی و تحول اساسی در خانه ملت منجر می شود. , علی کریمی فیروزجایی عضو هیئت رئیسه مجلس شورای اسلامی در گفتگو با خبرنگار پارلمانی خبرگزاری تسنیم با حمایت از تصویب طرح شفافیت آرای نمایندگان گفت: طرح شفاف سازی آرای نمایندگان مقدمه ارتقای منزلت و جایگاه مجلس شورای اسلامی است. وی آگاهی مردم از چگونگی تصمیم سازی نمایندگان در خانه ملت را ضروری دانست و افزود: این امر به منزله نظارت دائمی مردم بر نمایندگان و تحقق سخن گهربار امام راحل در این خصوص است. نماینده مردم بابل با تاکید بر نقش مهم و اساسی مردم در فرآیند تصمیم سازی‌های راهبردی در کشور خاطر نشان کرد: با اجرای طرح شفاف سازی آرای نمایندگان در مجلس شورای اسلامی کارآمدی تخصصی و فنی نمایندگان نیز ارتقاء می یابد. کریمی گفت: این طرح زمینه هوشمندسازی فرآیندهای قانونی تصمیم گیری در ارکان پارلمان را فراهم می‌کند. وی از رویکرد جدید مجلس یازدهم برای کارآمدسازی خانه ملت در تراز انقلاب و قرارگیری آن در رأس امور کشور خبر داد و یادآور شد: با حمایت رییس مجلس شورای اسلامی تاثیر گذاری نمایندگان بر روند پیشرفت طرح‌ها و برنامه‌های کاربردی اداره کشور از طریق اعمال بهینه نظارت‌ها افزایش می‌یابد. دبیر هیئت رئیسه مجلس یازدهم تصریح کرد: با اجرای طرح‌های قوی و کارآمد مشارکت جمعی نمایندگان در امور پارلمان و پیشبرد اهداف آن محقق خواهد شد. وی همچنین به اهمیت شفافیت مالی مسئولان اشاره و تصریح کرد: اعلام علنی دارایی های مسئولان اعم از نمایندگان مجلس و مدیران رده های گوناگون در کشور موجب افزایش اعتماد عمومی و تعمیق پیوند مردم و مسئولان می شود. انتهای پیام/
 تجدید میثاق هیئت دوچرخه دانشگاه افسری امام حسین (ع) با آرمان های امام راحل (ره) , همایش دوچرخه سواری از دانشگاه افسری امام حسین (ع) تا حرم حضرت امام خمینی (ره) با حضور جمعی از دانشجویان، مربیان و بسیجیان دانشگاه افسری برگزار شد. , به گزارش گروه دفاعی خبرگزاری تسنیم،‌ به مناسبت بزرگداشت سی و یکمین سالگرد ارتحال بنیانگذار کبیر انقلاب اسلامی صبح امروز همایش دوچرخه سواری از دانشگاه افسری و تربیت پاسداری امام حسین (علیه السلام)  تا حرم حضرت امام خمینی (ره) با حضور جمعی از دانشجویان ، مربیان و بسیجیان دانشگاه افسری با هدف تجدید بیعت با آرمان های امام راحل به مسافت حدود 47 کیلومتر برگزار شد. سرهنگ پاسدار امیرعلی رستمی معاون ورزش و آمادگی جسمانی دانشگاه در این مراسم ضمن آرزوی سلامتی و موفقیت برای ورزشکاران گفت: به مناسبت بزرگداشت سی و یکمین سالگرد ارتحال بنیان گذار کبیر انقلاب اسلامی ، دانشجویان، مربیان  و بسیجیان دانشگاه افسری و تربیت پاسداری امام حسین (علیه السلام) به صورت خودجوش و عاشقانه تصمیم به رکاب زنی از دانشگاه تا حرم امام عزیز را گرفتند و معاونت آمادگی جسمانی دانشگاه با حمایت و رعایت نکات ایمنی و بهداشتی از این طرح استقبال نموده است. معاون ورزش و آمادگی جسمانی دانشگاه امام حسین (ع) تصریح کرد: این برنامه‌ها با هدف تعمیق فرهنگ دینی و اعتقادی از دانشگاه تا حرم مطهر حضرت امام خمینی (ره) برنامه‌ریزی شد و به صورت نمادین اهمیت ورزش در نیرو‌های مسلح را مورد تاکید قرار خواهد داد. انتهای پیام/
 بازنشر/ ما و مسئله عدالتخواهی؛ از خلأ تئوریک تا عدالت‌خواهی‌های صوری , به نظر می‌رسد مهمترین مشکل کنونی در ایران در رسیدگی به مسئله عدالت آنجاست که به نظر می‌رسد هنوز «نظریه» و «دکترین» مشخصی برای پاسخگویی به سوالات پیچیده در باب عدالت در جامعه و دولت امروزی نداریم. و این بنیان بسیاری از مصائب است. , گروه سیاسی خبرگزاری تسنیم- عبدالله عبداللهی: این یادداشت 28 اردیبهشت 99 در تسنیم منتشر شده بود؛ با توجه به تاکید ویژه رهبر معظم انقلاب به مقوله عدالت‌خواهی در سخنرانی امروز (14 خرداد 99) مجدداً بازنشر می‌شود:   بخش اول: در اضطرار توجه به عدالت: در برخی خبرها و تحلیل‌ها آمده که ضریب جینی یا همان شاخص نابرابری در ایران به حوالی 43صدم رسیده که بالاترین رقم در 40 سال گذشته است؛ حال آنکه ظاهراً سیاست‌گذاری‌ها بر این تعلق گرفته بود که این شاخص باید به 34 صدم می‌رسید! هنگامی که بحث از «عدالت» و مشخصاً موضوع‌ «نابرابری» می‌شود، پرسش‌ها و کاوش‌های نظری بسیاری هم در طول تاریخ تفکر پدید آمده و می‌آید و مکتب‌ها و متفکران مختلف هم به آنها پاسخ‌هایی از زعم خود داده‌اند. مثلاً نخستین پرسش این است که اساساً معتقد به برابری کامل هستیم یا حدی از نابرابری را می‌پذیریم؟ آنچه درباره کمونیست‌ها گفته می‌شود اعتقاد کامل به برابری مطلق اقتصادی و جامعه اشتراکی است. که حتی اگر ممکن بود،‌ باز مطلوب نبود چرا که به معنای ایستایی و فریز شدن کامل جامعه است. اما اگر از این پرسش عبور کنیم و سطحی از نابرابری را بپذیریم، سوالات مهم‌تر این است که اولاً: معیار یا احیاناً معیارهای ما برای نابرابری چیست؟ یعنی اگر نابرابری بخصوصی را در حوزه‌ی خاصی مثلاً اقتصاد، آموزش، سیاست و ... می‌پذیریم، معیار ما برای توجیه مشروعیت آن نابرابری چیست؟ و ثانیاً: عمق این نابرابری‌ها تا کجا می‌تواند باشد؟ به عبارت دیگر مثلاً در حوزه اقتصادی، فاصله‌ی پایین‌ترین فرد با بالاترین فرد چقدر می‌تواند باشد؟ و آیا اساساً حد و حدودی در این زمینه وجود دارد یا خیر؟ مباحثات و مناقشات فراوان در طول تاریخ اندیشه، اعم از اینکه «حق»(Right) مقدم است یا «خیر»(Good)؟، «فرد» مقدم است یا «جامعه»؟ «عدالت» مقدم است یا «آزادی» و...؟ پیرامون پاسخ به این این پرسش‌ها پدید آمده و نظریات مختلفی هم در باب «عدالت» شکل گرفته است. به نظر می‌رسد مهمترین مشکل کنونی در ایران در رسیدگی به مسئله عدالت آنجاست که به نظر می‌رسد هنوز «نظریه» و «دکترین» مشخصی برای پاسخگویی به سوالات پیچیده در باب عدالت در جامعه و دولت امروزی نداریم. و این بنیان بسیاری از مصائب است. احتمالاً برخی مناقشات نظری ساده‌انگارانه و سطحی، مانند «ولایت» مقدم است یا «عدالت»؟ هم از خلأ وجودی چنین مباحث و نظریات واقعی نشأت می‌گیرد. طی سالهای اخیر گروهی از آنجا که احتمالاً برخی سیاست‌ها و رهنمودهای ولایت را مخالف خواست و تمایلات خود یا شخصیت سیاسی محبوب خود می‌دید، برای آنکه موضع خودرا تقویت کند، نزاع سیاسی بی‌ربط ولایت مقدم است یا عدالت؟ را به راه انداخت و حکم داد که عدالت مقدم است! دسته دیگری با این تصور که این یک مبحث نظری است، برای مخالفت سیاسی با طرف مقابل، گفت «ولایت» بر «عدالت» مقدم است!! حال آنکه اساساً این دوقطبی از بنیان جعلی و غلط است و در چارچوب اندیشه اسلامی، نه ولایتی که عدالت جزئی از آن نیست، ولایت است و نه عدالتی که ولایت بخشی از آن نیست را می‌توان عدالت به شمار آورد. اما صرف‌نظر از اینکه به لحاظ «معرفتی» و فقهی و ایدئولوژیک چه قضاوتی داریم، و فارغ از اینکه «حق» را مقدم می‌دانیم یا «خیر» را، جامعه را اولی می‌دانیم یا فرد را، عدالت را ارزش برتری می‌دانیم یا آزادی را، یک واقعیت انکارناپذیر را به لحاظ «کارکردی» مجبوریم صددرصد قبول داشته باشیم و آن اینکه نابرابری بیش‌ازحد و افسارگسیخته، اساساً بنیان و بافت هر جامعه‌ای را تهدید می‌کند، لذا ممکن است به دلیل شکاف‌های سنگین اقتصادی واجتماعی به جایی برسیم که جامعه تنیدگی و انسجام خود را از دست بدهد، آنگاه در جامعه‌ و حکومتی که نه جامعه تواندش خواند و نه حکومت توان گفت، سخن گفتن از حق مقدم است یا خیر و بویژه ولایت مقدم است یا عدالت، دیگر شوخی‌ای بیش نیست. بنابراین مسلم است که باید تشدید اینچنینی نابرابری در جامعه ایران را بسیار جدی گرفت و برای آن چاره‌ جدی اندیشید. شاخص نابرابری در ایران بویژه از سال 91 به این سو به صورت مداوم رشد داشته(بدتر شده) و حالا به وضعیتی رسیده که بعضی تحلیل‌گران هشدار می‌دهند احتمالاً به 43صدم درصد خواهد رسید که در این صورت پایین‌تر از 111 کشور جهان خواهد بود. حال آنکه یکی از شعارهای اصلی و شاید بتوان گفت اصلی‌ترین شعار انقلاب اسلامی همین موضوع رسیدگی به عدالت و برهم زدن نابرابری‌های بی‌جا بوده است. بخش دوم: عدالت‌خواهی ساختاری مسئله مهم دیگر آنکه اگرچه نگاه فکری دولت‌ها و مجالس با نحوه رسیدگی به عدالت ارتباط جدی دارد- مثلاً دولتی که نولیبرالهایی که عدالت‌اجتماعی را حرف مفت می‌دانند در آن جولان دهند کمتر به عدالت اهمیت می‌دهند- اما تجربه دولت‌ها و مجالس پس از انقلاب نشان می‌دهد که در «عمل» تفاوت چندان آشکاری نداشته‌اند، الا در برخی موارد اندک. لذا موضوع عدالت و مسئله نابرابری تا حد قابل توجهی «ساختاری» است که باید این ساختارها، به وسیله هر دولت و مجلسی که باشد، اصلاح شوند. نکته دیگر اینکه نابرابری غیرسازنده و غیرکارکردی فراتر از مبارزه با فساد است. فساد مربوط به زمانی است که فردی یا ارگانی با دورزدن قوانین و یا زیرپاگذاشتن قانون برای خود موهبتی در حوزه قدرت یا ثروت کسب می‌کند. مثلاً اختلاسی می‌کند یا یک منصب سیاسی را غیرقانونی و بدون اینکه لیاقت و شرایط قانونی آن را داشته باشد، از طریق رابطه یا هرچیز دیگری، تصاحب می‌کند. اما ساختارها ممکن است غیرقانونی هم نباشند اما تولید نابرابری می‌کنند که نهایتاً به ضرر جامعه است. اگرچه روشنگری و گزارشگری علیه فساد امر مذمومی نیست و ممدوح هم هست، اما اولاً مقابله ساختاری با نابرابری‌های نامشروع و یا دست‌کم غیرکارکردی اهمیت بسیار بیشتری دارد و ثانیاً بهتر آن است که همین گزارشگری علیه فساد نیز خود به یک «نهاد» و بخشی از «ساختار» تبدیل شود. مسائلی که پیشتر بارها درباره موضوع «سوتزنی» و «گزارشگری فساد» در تسنیم و برخی رسانه‌های دیگر گفته شده با لحاظ چنین موضوعی است. علی‌الحساب به برخی از مهمترین ساختارهای تولید نابرابری که باید درباره آنها باید فکر جدی شود، می‌توان اشاره کرد: نابرابری آموزشی، مهمترین و شاید بتوان گفت زیرساخت اصلی بسیاری از نابرابری‌های دیگر است. در جامعه‌ای که مدرک تحصیلی و بویژه داشتن مدرک دانشگاه‌های معتبر، خود کانال و معبر مهمی برای دست‌یابی به موهبت‌های دیگر از جمله قدرت و ثروت است، نابرابری آموزشی بویژه در سطوح پایین می‌تواند تولیدکننده بسیاری از ناعدالتی‌ها در بالا باشد. مسئله‌ای که طی چند سال اخیر درباره مدارس غیرانتفاعی شکل گرفت حول و حوش چنین موضوعی است. دقت شود که اساسا‌ً موضوع این نیست که آیا باید مدارس غیرانتفاعی ریشه‌کن شود یا خیر؟ این پرسش انحرافی و ناواردی است. مسئله این است که حکومت و افراد صاحب نفوذ در حکومت، بویژه آن زمان که بر مسندهای کلیدی تکیه زده‌اند، نباید با حمایت از مدارس غیرانتفاعی، مدارس معمولی و عادی که میلیون‌ها دانش‌آموز در آن درس می‌خوانند را تضعیف کنند. والا اینکه آیا یک فرد عادی می‌تواند مدرسه‌ غیرانتفاعی تاسیس کند یا خیر و اینکه یک فرد باید فرزندش را حتماً در مدرسه عادی ثبت‌نام کند یا خیر، بیرون از چارچوب این مسئله است. اگر فردی صرفاً به این دلیل که خانواده‌اش پول بیشتری دارند، امکان آن را بیابد که در مدارس بسیار بهتر تحصیل و به این نحو نهایتاً شرایط بسیار مناسب‌تری را برای حضور در دانشگاه‌های برتر کسب کند، به احتمال بسیار زیاد موهبت‌های سیاسی یا اقتصادی بالاتری نیز در آینده کسب خواهد کرد. و نابرابری از این طریق تشدید می‌شود. آماری که از کنکور سال 98 منتشر شد نشان می‌داد که مدارس عادی دولتی هیچ سهمی از رتبه‌های برتر کنکور نداشتند، 80 درصد کل قبولی‌های دانشگاه متعلق به 20 درصد از مدارس کشور بود و 85 درصد از کل قبولی‌های دانشگاه متعلق به 5-6 استان کشور بود! همین اعداد به تنهایی می‌تواند تولید زیرساختی برای نابرابری‌های بیشتر در آینده را نشان دهد. نشریه آتلانتیک نیز آبان 98 گزارش تحقیقی درباره تاثیر مدارس غیرانتفاعی در تولید نابرابری در انگلستان منتشر کرده بود که نشان می‌داد سهم مهمی از حکمرانان انگلیس دانش‌آموخته چنین مدارسی هستند.  این مطلب را از اینجا بخوانید. درباره این موضوع در گذشته مطالبی منتشر شده و در آینده نیز خواهیم نوشت. رانت اطلاعاتی از دیگر ساختارهای تولید نابرابری‌های ناموجه و غیرکارکردی است؛ افرادی که به هر نحو از اطلاعات ویژه‌ای در حوزه اقتصادی برخوردارند، می‌توانند بدون آنکه کار بخصوصی انجام دهند و بدون آنکه از فرصتی برابر با دیگران (در جایی که باید فرصت‌ها برابر باشد) استفاده کنند، موهبت ویژه‌ای نیز برای خود کسب کنند و روز به روز این موضوع را تشدید کنند. یکی دیگر از این ساختارها، رانت سیاسی است. رابطه مستقیم «قدرت سیاسی» و «ثروت» نه  تنها به نابرابری‌های غیرکارکردی اقتصادی دامن می‌زند بلکه هم سیاست را قربانی می‌کند و هم اقتصاد را متضرر می‌سازد. همچنین،‌ نابرابری رسانه‌ای عامل ساختاری بسیار مهم دیگری در بی‌عدالتی ساختاری است. گروه و طیفی که رسانه‌ و به عبارت بهتر «صدا»یی ندارد و اعتراض یا سخن او شنیده نشود، قاعدتاً به لحاظ فرصت‌ها و موقعیت‌های اجتماعی نیز نمی‌تواند با گروه دیگر که صدای بلندی دارند رقابت کند. به چنین ساختارهایی، موضوعات دیگری هم می‌توان افزود. مثلاً به اعتقاد نگارنده، «سبک زندگی» لاکچری مسئولان و نیز حقوق‌های نامتعارف، جزئی از ساختارهای تولید نابرابری‌های غیرکارکردی هستند. طی روزهای گذشته مباحثی میان بعضی کاربران در شبکه‌های اجتماعی صورت گرفته مبنی بر اینکه آیا اساساً باید نسبت به سبک زندگی یا حقوق نامتعارف برخی مسئولان حساس بود یا خیر؟ و آیا این کار مشروع است یا نه؟ به نظر می‌رسد اساساً صورت مسئله از جای بدی مطرح شده و همین موضوع به اتهام‌افکنی‌ها دامن زده است. موضوع این است که اگر مسئولی سبک‌زندگی نامتعارف و با فاصله بالا نسبت به حداقل‌های جامعه داشته باشد و یا حقوق‌های نامتعارف بالا بگیرد، ضمن آنکه این موضوع فی‌نفسه نابرابری را تشدید می‌کند و این به ضرر جامعه و حکومت اسلامی است، در درون خود نیز بازتولید نابرابری می‌کند. یعنی می‌توان به لحاظ جامعه‌شناسی معرفت در این باره بحث کرد که در چنین مسئولی اندیشیدن به نابرابری و داشتن دغدغه جدی در این باره تضعیف می‌شود. احتمالاً یکی از علل اصلی توصیه بزرگان انقلاب اسلامی از جمله امام خمینی(ره) و آیت‌الله خامنه‌ای به سبک‌زندگی متعارف مسئولان از این منظر باشد. بخش سوم: ما و منادیان عدالت همچنانکه پیشتر هم گفتیم، افول وضعیت اقتصادی و رشد نابرابری‌ها که احساس آن در جامعه حتی نیازی به آمار و ارقام و ضریب جینی هم ندارد، ناهمسازی گفتمان دولت آقای روحانی با عدالت و نیز عملکرد ضعیف دولت فعلی و مجلس دهم، عدالت‌خواهی را در کشور رونق داده است. به نحوی که حتی بعضی جناح‌های سیاسی که پیشتر کمتر به عدالت می‌پرداختند و دال‌مرکزی آنها صرفاً «آزادی» بود نیز صراحتاً تاکید می‌کنند که باید عدالت به عنوان یک مطالبه محوری پیگیری شود. چنین فضای پررونقی برای عدالت‌خواهی، امیدوارکننده است و باید از هر جریان عدالت‌خواه واقعی به جد استقبال کرد. اما در مسیر عدالت‌خواهی، اخلال‌کنندگان و همچنین حرکت‌های کمتر مفید هم می‌توانند وجود داشته باشند. دسته اول در این زمینه، مخالفان رسمی عدالت هستند. بعضی تفکرات و گروه‌ها رسماً و علناً با عدالت‌ اجتماعی مخالفند که از قضا مواجهه با چنین جریان‌هایی بسیار ساده‌تر است. مثلاً نولیبرالهایی مانند فون‌هایک و بعضی نسخه‌های فیک آنها در داخل می‌گویند عدالت‌ اجتماعی اساساً مفهوم پوچ و بی‌معنایی است. لذا صورت‌مسئله‌ی مباحثه و مجادله با آنها مشخص است. بعضی دیگر اما مخالفت خود را به این نحو آشکار علنی نمی‌کنند، اما خود را عدالت‌خواه هم نمی‌نامند. صرفاً هرجا دستشان رسید و توانستند با مناسبات عدالت‌خواهانه، لفظی یا عملی، مقابله می‌کنند. گروه دوم، عدالت‌خواهی را به مثابه یک «ابزار» سیاسی دنبال می‌کنند.  گروهی که ظاهری عدالت‌خواهانه دارند و در این زمینه تلاش‌هایی هم می‌کنند، اما عدالت برای آنها مسئله‌ی اصیل نیست و صرفاً از آن ابزاری برای مقابله با رقیب سیاسی می‌خواهند. از این روست که اعمال عدالت درباره دیگران و دادخواهی از آنان را سفت و سخت پیگیری می‌کنند، اما همان مصداق و موضوعات را درباره جریان متبوع خود، توجیه یا انکار می‌کنند. اما دسته سوم که از قضا ممکن است در آن افرادی با نیّات بسیار خوب هم حضور داشته باشند، مبتلا به «عدالت‌خواهی فرمال» است. در این جنس از عدالت‌خواهی به اقتضائات یک عدالت‌خواهی جدی و واقعی و اساسی توجه نمی‌شود و صرفاً به یک سری شعارها و مطالبات و افشاگری‌های صوری و فرمال اکتفا می‌شود. این آفت از عدم اشراف به جوانب عدالت‌خواهی و غور و کاوش عمیق در آن نشأت می‌گیرد. مثلاً جنبش‌هایی که به آنها رابین‌هودیسم می‌گویند و در داخل هم نسخه‌های مشابهی مانند جنبش‌های کوراوغلی و امثالهم داشتند، شعبه‌ای و شمه‌ای از عدالت‌خواهی فرمال و صوری هستند. در رابین‌هودیسم و کوراوغلیسم تصور می‌شود با گرفتن پول از دارا و بخشیدن آن به ندار و یا صرفاً با افشاگری هرروزه علیه این و آن موضوع حل خواهد شد، حال آنکه چنین رویکردی به عدالت‌خواهی می‌تواند نهایتاً به ضد خود تبدیل شود. البته این سخن بدین معنا نیست که هرکه خواست عدالت‌خواهی کند باید ابتدا دکترای فلسفه سیاسی و یا مقام مرجعیت در فقه سیاسی را ترجیحاً از دانشگاه تهران یا حوزه علمیه قم یا نجف اخذ و سپس عدالت‌خواهی کند، بلکه مقصود توجه به پیچیدگی‌ها و مسائل نظری جدی در این حوزه است تا عدالت به ضدخود تبدیل نشود. آقای محمود احمدی‌نژاد بویژه در دولت دوم خود مهمترین نماد در عدالت‌خواهی صوری است به نحوی که اگرچه شعار عدالت سرداد اما عدم توجه عملی او به ظرافت‌ها و عمق عدالت، موجب تضعیف این شعار در آن دوران شد و نهایتاً به وضعیتی رسید که عملاً جز از عدالت، ابزاری علیه رقبای خود نخواست و اطرافیانش را هم رسماً خط قرمز عدالت خواند! نوع دیگر از «عدالت‌خواهی صوری»، عدم توجه به عنصر «کارآمدی» به عنوان بخشی از پروژه-پروسه عدالتخواهی است. اساساً تا وقتی کارآمدی در میان نباشد و به آن توجه نشود، عدالت‌خواهی صرفاً یک شعار سلبی و نفی است و کاری از حکومت پیش نمی‌برد. و اگر چنین عدالت‌خواهانی در مسند حکمرانی،‌ مجلس یا دولت، قرار بگیرند، حتی اگر ظرایف عدالتخواهی را هم رعایت و اجرا کنند،‌ ماحصل چیزی جز توزیع فقر نخواهد بود. انتهای پیام/
 تاکید مجدد رهبر انقلاب بر مسئله جمعیت؛ حرکت به سمت پیری خبر دهشتناک و بدی است , رهبر معظم انقلاب اسلامی در سخنرانی امروزشان نیز با اشاره به مسئله جمعیت بیان کردند: این خبر که کشورمان به سرعت به سمت پیری پیش می‌رود، خبر دهشتناک و بدی است. , به گزارش خبرنگار سیاسی خبرگزاری تسنیم، حضرت ایت الله خامنه‌ای رهبر معظم انقلاب اسلامی صبح امروز و در سخنرانی زنده تلویزیونی که به مناسبت سی و یکمین سالگرد ارتحال امام خمینی(ره) برگزار شد، ضمن تأکید بر لزوم ایجاد تحول در بخش‌های مختلف کشور، مجددا به مسئله حرکت جمعیت کشور به سمت پیری اشاره کردند. ایشان بیان فرمودند: "در زمینه مسائل خانواده به معنای واقعی کلمه باید تحول ایجاد کنیم؛ امروز خبرها و گزارش‌های متقن به ما می‌گوید که کشورمان به سرعت به سمت پیری پیش می‌رود، این خیلی خبر دهشتناک و بدی است. از جمله  مواردی است که آثار آن در وقتی ظاهر خواهد شد که هیچ‌گونه علاجی برای آن متصور نیست، اینها را باید با تحول انجام داد". به گزارش تسنیم، این درحالست که دولت بجای مشوق برای افزایش جمعیت، در جلسه روز یکشنبه (11 خرداد) در مصوبه‌ای درباره آیین‌نامه اجرایی منافع و مصارف یارانه‌ها، پرداخت یارانه نوزادان را مشروط اعلام کرد: "ضمناً موالید جدید صرفاً با تأیید وزارت تعاون و در صورت وجود منابع به‌تشخیص سازمان هدفمندی یارانه‌ها مشمول دریافت یارانه خواهند بود". این مصوبه این سوال را به‌وجود آورد که آیا این بخش از آیین‌نامه در شرایطی که مقام معظم رهبری و کارشناسان جمعیت‌پژوهی بارها هشدار پیری جمعیت را سر داده‌اند، در راستای تسهیل و تشویق به فرزندآوری است؟ هم‌چنین شخصیت‌هایی در این‌باره واکنش نشان داده‌اند، از جمله محسن رضایی دبیر مجمع تشخیص مصلحت نظام طی مطلبی در صفحه شخصی خود در توئیتر این مصوبه را خلاف سیاست‌های کلی نظام خوانده بود. انتهای پیام/
 سفر جمعی از نمایندگان مجلس به منطقه غیزانیه , جمعی از نمایندگان مجلس شورای اسلامی در جریان سفر به شهر اهواز به منظور اطلاع از آخرین وضعیت آبرسانی به مناطق حاشیه اهواز بویژه غیزانیه در این منطقه حاضر شدند. , به گزارش خبرنگار پارلمانی خبرگزاری تسنیم، جمعی از نمایندگان مجلس شورای اسلامی در جریان سفر به  شهر اهواز  به منظور اطلاع از آخرین وضعیت آبرسانی به مناطق حاشیه  اهواز بویژه  غیزانیه در این منطقه حاضر شدند.    احمد نادری نماینده تهران در مجلس شورای اسلامی در صفحه شخصی خود در توییت با اشاره به این سفر نوشت: در اولین سفر در شروع وظیفه نمایندگی به همراه 12 نفر از نمایندگان تهران، تبریز، سمنان، فریمان و اردکان به اهواز سفر کرده‌ایم تا از نزدیک در جریان کمبود‌ها و مشکلات مردم مظلوم منطقه‌ای که بر گردن همه ایرانیان حق عظیم دارد، قرار گیریم.  انتهای پیام/
 پیام رئیس مجلس عراق به قالیباف؛ ابراز تمایل حلبوسی به توسعه روابط با ایران , رئیس مجلس نمایندگان جمهوری عراق با صدور پیامی انتخاب قالیباف به ریاست مجلس شورای اسلامی را تبریک گفت. , به گزارش حوزه پارلمانی خبرگزاری تسنیم، محمد الحلبوسی رئیس مجلس نمایندگان جمهوری عراق با صدور پیامی خطاب به قالیباف رئیس مجلس شورای اسلامی ایران، ضمن تبریک انتخاب وی به ریاست مجلس شورای اسلامی و آرزوی توفیق برای او در جهت تحقق منافع و آرمانهای ملت ایران، بر تمایل عمیق خود به توسعه روابط دو کشور تاکید کرد. متن پیام به این شرح  است: بسم الله الرحمن الرحیم جناب آقای محمد باقر قالیباف  رئیس محترم مجلس شورای اسلامی ایران السلام علیکم و رحمة الله و برکاته  خرسندم به مناسبت انتخاب جنابعالی به عنوان رئیس مجلس شورای اسلامی، از جانب خود و همکارانم در مجلس نمایندگان عراق، خالصانه‌ترین تبریکات را تقدیم جنابعالی نمایم. برایتان آرزوی سلامتی و مزید توفیقات  در جهت تحقق منافع و آرمان های ملت برادر، ایران را دارم.  فرصت را مغتنم شمرده، بر تمایل شدید خود در جهت توسعه روابط دو کشور دوست و افزایش هرچه بیشتر آن در افق‌های گسترده تر تاکید می‌ورزم. احترامات ما را پذیرا باشید.  محمد الحلبوسی رئیس مجلس نمایندگان جمهوری عراق انتهای پیام/
 رهبر انقلاب در سخنرانی امروز به کدام بیانیه امام در دهه ۲۰ اشاره کردند؟ , رهبر معظم انقلاب در ابتدای سخنرانی امروز به‌مناسبت سالروز ارتحال امام خمینی(ره) با تأکید بر روحیه تحول‌خواهی بنیانگذار انقلاب اسلامی به نوشته‌ای از حضرت امام در دوران جوانی اشاره کردند. , به گزارش خبرنگار سیاسی خبرگزاری تسنیم، رهبر معظم انقلاب در ابتدای سخنرانی خود به‌مناسبت سالروز ارتحال امام خمینی(ره) با اشاره به روحیه تحول‌خواهی بنیانگذار انقلاب اسلامی که از دوران جوانی در ایشان وجود داشته تأکید کردند که  یکی از نشانه‌های این روحیه تحول‌خواهی در وجود حضرت امام(ره) نوشته‌ای است که در دوران جوانی به دفتر مرحوم وزیری یزدی نوشتند و بعداً هم چاپ شده است. ایشان در این نوشته عموم را به قیام برای خدا دعوت می‌کنند. به گزارش تسنیم، حضرت امام خمینی(س) در 15 اردیبهشت 1323 ش برابر با 11 جمادی‏ الاول 1363 در سن چهل‌ودو سالگی، اولین بیانیه سیاسی خود را صادر کردند. در این بیانیه، حضرت امام ضمن بررسی و تحلیل اوضاع گذشته، حال و آینده مردم، قیام برای خدا را تنها راه اصلاح جهان عنوان کرده که آن، فلسفه بعثت همه انبیای الهی بوده است. ایشان در این بیانیه، صریحاً علمای اسلام و جامعه اسلامی را به قیام عمومی فراخواندند و نسبت به سکوت در برابر توطئه‏‌های ضداسلام هشدار دادند. مقصود امام از انتشار این بیانیه، به صدا در آوردن زنگ خطر و بیدارباشی برای طلاب جوان بود. این اقدام، شخصیت و موضع سیاسی ایشان را بیش از پیش آشکار کرد و به‌تدریج زمینه حضور عده‏‌ای از یاران همفکر را در جمع شاگردنشان ایشان فراهم آورد. در ادامه متن اولین بیانیه سیاسی امام خمینی را که ایشان در سن چهل‌ودو سالگی در دفتر مرحوم وزیری یزدی نوشتند، می‌خوانید: قال اللَّه تعالی: قُلْ انَّما اعِظُکُم بِواحِدَةٍ أنْ تَقُومُوا لِلّهِ مَثنی‏ وَ فُرادی‏. خدای تعالی در این کلام شریف، از سرمنزل تاریک طبیعت تا منتهای سیر انسانیت را بیان کرده، و بهترین موعظه‏‌هایی است که خدای عالم از میانه تمام مواعظ انتخاب فرموده و این یک کلمه را پیشنهاد بشر فرموده، این کلمه تنها راه اصلاح دو جهان است؛ قیام برای خداست که ابراهیم خلیل الرحمن را به منزل خلّت رسانده و از جلوه‏‌های گوناگون عالم طبیعت رهانده‏؛ خلیل‏‌آسا درِ علم الیقین زن     ندای «لااحبّ الآفلین» زن‏ قیام للَّه است که موسی کلیم را با یک عصا به فرعونیان چیره کرد و تمام تخت‌وتاج آنها را به باد فنا داد و نیز او را به میقات محبوب رساند و به مقام صَعْق  و صَحْو  کشاند. قیام برای خداست که خاتم النبیین ــ صلّی اللَّه علیه و آله ــ را یک‌تنه بر تمام عادات و عقاید جاهلیت غلبه داد و بتها را از خانه خدا برانداخت و به‌جای آن توحید و تقوا را گذاشت و نیز آن ذات مقدس را به مقام قابَ قوسیْن أو أدنی رساند. خودخواهی و ترک قیام برای خدا ما را به این روزگار سیاه رسانده و همه جهانیان را بر ما چیره کرده و کشورهای اسلامی را زیر نفوذ دیگران درآورده. قیام برای منافع شخصی است که روح وحدت و برادری را در ملت اسلامی خفه کرده. قیام برای نفس است که بیش از ده میلیون جمعیت شیعه را به‌طوری از هم متفرق و جدا کرده که طعمه مشتی شهوت‏‌پرست پشت‌میزنشین شدند. قیام برای شخص است که یک نفر مازندرانی بیسواد را بر یک گروه چندین میلیونی چیره می‏‌کند که حَرْث و نسل آنها را دستخوش شهوات خود کند. قیام برای نفع شخصی است که الآن هم چند نفر کودک خیابان‌گرد را در تمام کشور بر اموال و نفوس و اعراض مسلمانان حکومت داده. قیام برای نفس امّاره است که مدارس علم و دانش را تسلیم مشتی کودک ساده کرده و مراکز علم قرآن را مرکز فحشا کرده. قیام برای خود است که موقوفات مدارس و محافل دینی را به‌رایگان تسلیم مشتی هرزه‌گرد بیشرف کرده و نَفَس از هیچ کس در نمی‌آید. قیام برای نفس است که چادر عفت را از سر زنهای عفیف مسلمان برداشت و الآن هم این امر خلاف دین و قانون در مملکت جاری است و کسی بر علیه آن سخنی نمی‏‌گوید. قیام برای نفع‌های شخصی است که روزنامه‏‌ها که کالای پخش فساد اخلاق است، امروز هم همان نقشه‌ها را که از مغز خشک رضاخان بیشرف تراوش کرده، تعقیب می‏‌کنند و در میان توده پخش می‏‌کنند. قیام برای خود است که مجال به بعضی از این وکلای قاچاق داده که در پارلمان بر علیه دین و روحانیت هر چه می‏‌خواهد بگوید و کسی نفس نکشد. هان ای روحانیون اسلامی! ای علمای ربانی! ای دانشمندان دیندار! ای گویندگان آیین‌دوست! ای دینداران خداخواه! ای خداخواهان حق‏‌پرست! ای حق‏‌پرستان شرافتمند! ای شرافتمندان وطن‌خواه! ای وطن‌خواهان باناموس! موعظت خدای جهان را بخوانید و یگانه راه اصلاحی را که پیشنهاد فرموده بپذیرید و ترک نفع‌های شخصی کرده تا به همه سعادتهای دو جهان نایل شوید و با زندگانی شرافتمندانه دو عالم دست در آغوش شوید. انّ للَّه فی ایّام دهرکم نفحاتٌ ألا فتعرّضوا لها؛ امروز روزی است که نسیم روحانی الهی وزیدن گرفته و برای قیام اصلاحی بهترین روز است، اگر مجال را از دست بدهید و قیام برای خدا نکنید و مراسم دینی را عودت ندهید، فرداست که مشتی هرزه‌گرد شهوت‏ران بر شما چیره شوند و تمام آیین و شرف شما را دستخوش اغراض باطله خود کنند. امروز شماها در پیشگاه خدای عالم چه عذری دارید؟ همه دیدید کتابهای یک نفر تبریزی بی‌‏سروپا را که تمام آیین شماها را دستخوش ناسزا کرد و در مرکز تشیع به امام صادق و امام غایب ــ روحی له الفداء ــ آن‌همه جسارتها کرد و هیچ کلمه از شماها صادر نشد. امروز چه عذری در محکمه خدا دارید؟ این چه ضعف و بیچارگی است که شماها را فرا گرفته؟ ای آقای محترم که این صفحات را جمع‏‌آوری نمودید و به نظر علمای بلاد و گویندگان رساندید! خوب است یک کتابی هم فراهم آورید که جمع تفرقه آنان را کند و همه آنان را در مقاصد اسلامی همراه کرده از همه امضا می‏‌گرفتید که اگر در یک گوشه مملکت به دین جسارتی می‏‌شد، همه یک‌دل‌وجهت از تمام کشور قیام می‏‌کردند. خوب است دینداری را دست‌کم از بهاییان یاد بگیرید که اگر یک نفر آنها در یک دیه  زندگی کند، از مراکز حساس آنها با او رابطه دارند و اگر جزئی تعدی به او شود برای او قیام کنند. شماها که به حق مشروع خود قیام نکردید، خیره‏‌سران بی‏دین از جای برخاستند و در هر گوشه زمزمه بی‏‌دینی را آغاز کردند و به همین زودی بر شما تفرقه‌زده‏‌ها چنان چیره شوند که از زمان رضاخان روزگارتان سخت‌تر شود. وَ مَنْ یَخْرُجْ مِنْ بَیْتِهِ مُهاجِراً الَی اللَّهِ وَ رَسولِهِ ثُمَّ یُدرِکْهُ الْمَوتُ فَقَد وَقَعَ أَجْرُهُ عَلَی اللَّهِ. صحیفه امام، ج‏1، ص21  انتهای پیام/+
 رهبر انقلاب: امام خمینی هم انسان تحول‌خواه بود و هم تحول آفرین/ امام نشان داد ابرقدرت‌ها ضربه‌پذیرند , حضرت آیت‌الله خامنه‌ای در سخنرانی امروزشان بمناسبت سالروز رحلت امام خمینی فرمودند: * امام خمینی هم انسان تحول‌خواه بود و هم تحول آفرین بود و ایشان بزرگترین تحولات را در زمان خودشان ایجاد کردند. , به گزارش گروه سیاسی خبرگزاری تسنیم، رهبر معظم انقلاب اسلامی صبح امروز (چهارشنبه) در سخنرانی زنده‌ی تلویزیونی به مناسبت سالگرد ارتحال امام خمینی (رحمه‌الله) بنیان‌گذار جمهوری اسلامی، «تحول‌خواهی، تحول‌انگیزی و تحول‌آفرینی» را از مهم‌ترین خصوصیات امام راحل عظیم‌الشأن خواندند و تأکید کردند: برای زنده ماندن انقلاب باید با درس‌آموزی از این ویژگی نرم‌افزاری و عملیاتی امام، رویکرد تحولی و گرایش پرشتاب به «بهتر شدن و حرکت جهشی» را، در همه‌ی زمینه‌ها بخصوص در زمینه‌هایی که بی‌تحرکی یا عقب‌گرد داشته‌ایم با جدیت دنبال کنیم.   حضرت آیت‌الله خامنه‌ای با اشاره به روحیه‌ی تحول‌خواهی امام از دوران جوانی، افزودند: امام به روش پیامبران، سرشت نهفته و غرایز معنوی انسانها را بیدار میکرد که این ویژگی ده‌ها سال قبل از آغاز نهضت اسلامی نیز در درس اخلاق منقلب‌کننده‌ی ایشان در حوزه‌ی علمیه‌ی قم مشهود بود. ایشان، امام خمینی را «امام تحول» نامیدند و افزودند: امام از دوران مبارزات تا پایان حیات مبارکشان در میدان عمل نیز در نقش یک فرمانده بی‌نظیر، روند تحول‌خواهی را رهبری و اقیانوس عظیم ملت ایران را در مسیر تحقق اهداف طوفانی ومتلاطم می‌کرد. رهبر انقلاب اسلامی در تبیین تحولات ایجاد شده در پرتو روحیه تحول‌آفرینی امام، به «تبدیل روحیه خمودگی و تسلیم ملت ایران به روحیه‌ای مطالبه‌گر» اشاره کردند و افزودند: امام عظیم‌الشأن، ملت ایران را از ملتی بی‌تحرک که فقط به فکر زندگی شخصی خود بود، به ملتی مطالبه‌گر وحاضر در میدان تغییر داد که این ویژگی از آغاز نهضت در سال 41 و پس از آن 15 خرداد 42 تا مبارزات منتهی به پیروزی انقلاب و سال‌های بعد از آن، نمایان و مشهود است. ایجاد تحول در نگاه حقارت‌پندارانه ملت در برابر «قدرت‌های خارجی و حتی مسئولان دون‌پایه رژیم پهلوی به ملتی دارای اعتماد به نفس و عزت ملی و مؤثر در سرنوشت کشور» دومین نکته‌ای بود که رهبر انقلاب در تبیین نتایج روحیه تحول‌خواهی امام خمینی به آن پرداختند. حضرت آیت‌الله خامنه‌ای «تحول در مطالبات اساسی مردم از خواسته‌های بسیار محدود به مطالباتی همچون استقلال و آزادی» و «تحول در نگاه مردم به دین از یک چارچوب عادی و فردی به یک مکتب نظام‌ساز وتمدن‌ساز» را از دیگر آثار تعیین‌کننده نگاه تحول‌خواه رهبر کبیر انقلاب اسلامی برشمردند. ایشان در بیان نکته‌ای دیگردر همین زمینه افزودند: در شروع نهضت اسلامی هیچ افقی از آینده در ذهن ملت نبود اما امام این نگاه بی‌افق را به نگاه کنونی ملت یعنی تشکیل امت اسلامی و ایجاد تمدن نوین اسلامی در افق آینده متحول کرد. رهبر انقلاب «ایجاد تحول در مبانی معرفتی کاربردی و وارد کردن فقه در عرصه نظام‌سازی و اداره کشور» و نیز «پافشاری بر تعبد و معنویت در عین نگاه نوگرایانه به مسائل» را دو نتیجه بارز نگاه تحول‌انگیز امام راحل برشمردند. حضرت آیت‌الله خامنه‌ای «تحول اساسی در نگاه به جوانان و نسل جوان» را از دیگر آثار مبارک و عمیق رویکرد تحولی امام خمینی خواندند و افزودند: سپردن کارهای بزرگ به جوانان و استفاده از آنان به عنوان ثروت و ذخیره ملی، روش روشن امام بود البته آن بزرگوار در عین حال به افراد غیرجوان نیز به عنوان ثروت ملی اعتماد می‌کردند که این واقعیت نیز در انتصابات ایشان مشهود است و اکنون نیز همچنان که گفته‌ایم باید همین نگاه و روش مد نظر باشد. ایشان در تبیین دیگر نتایج بسیار مهم نگاه تحول‌خواه امام، ایستادگی و تحقیر ابرقدرت‌ها را مورد توجه قرار دادند و افزودند: زمانی کسی حتی تصور نمی‌کرد بشود روی حرف آمریکا حرف زد اما امام خمینی با ایجاد تحول در نگاه به ابرقدرت‌ها، آن‌ها را تحقیر و ثابت کرد که زورگویان جهانی ضربه‌پذیرند که این حقیقت در فروپاشی شوروی سابق و اوضاع امروز آمریکا مشهود است. رهبر انقلاب اسلامی با تأکید بر اینکه امام، «امامِ تحول» بود افزودند: مهمترین نکته این است که امام که عامل اصلی این تحولات بود، به درستی همه آنها را از خدا می دانست. ایشان نکته مهم دیگر در روحیه تحول انگیز امام را نگاه ایشان به اهمیت تحول روحی و اعتقادی در جوانان دانستند و در جمع بندی این بخش از سخنانشان افزودند: درسی که ما از روحیه و حرکت تحولی امام می گیریم این است که باید حرکت تحول آفرین در همه بخشها ادامه داشته باشد، اگرچه کشور و انقلاب در سی سال گذشته از رویکرد تحولی امام فاصله نگرفته است. حضرت آیت الله خامنه‌ای، «پیشرفت ها و حرکت علمی کشور»، «توانمندی‌های دفاعی و رسیدن به نزدیکی مرز بازدارندگی» و «چهره قدرتمند جمهوری اسلامی در عرصه سیاسی» را نمونه‌هایی از پیشرفت و حرکت تحولی در دوران بعد از امام برشمردند و خاطر نشان کردند: در این 30 سال با وجود پیشرفت و تحول در عرصه‌های گوناگون، در برخی موارد در زیر ساختها تحول به‌وجود آمد اما به فعلیت نرسید و در برخی موارد هم عقب‌گرد و پسرفت داشتیم که تأسف‌بار و غیر قابل قبول است. ایشان، نقطه مقابل انقلاب را که طبیعت آن «نوآوری، تحول، پیشرفت و جهش» است، «ارتجاع» خواندند و افزودند: پیشرفت و یا پسرفت انقلابها بستگی به اراده انسان ها دارد زیرا اگر انسانها در مسیر درست حرکت نکنند، خداوند نعمت خود را از آنها خواهد گرفت، بنابراین باید به‌شدت مراقب بود که دچار چنین وضعیتی نشویم. رهبر انقلاب اسلامی با تأکید بر اینکه «ما قادر هستیم در بخش های مختلف تمدنی کشور و نظام، تحول ایجاد کنیم و از بنده، جوانان، نخبگان و مردم انتظار است به فکر ایجاد تحول در بخشهای مختلف باشیم»، به برخی الزامات ایجاد تحول اشاره کردند. «قانع نبودن به داشته‌ها و داشتن روحیه تحول خواهی و پیشرفت مستمر و افزودن بر داشته‌ها» اولین نکته ای بود که رهبر انقلاب به آن اشاره کردند و گفتند: تحول خواهی لزوماً به معنای اعتراض نیست و یا نباید حتماً بعد از شکست به فکر تحول افتاد بلکه تحول یعنی میل مستمر به شتاب و سرعت گرفتن در حرکت و اجتناب از تحجر و پافشاری بر مشهورات غلط. حضرت آیت الله خامنه‌ای، تحول صحیح را نیازمند پشتوانه فکری دانستند و با تأکید بر لزوم تحول در مقوله «عدالت» افزودند: تحول باید مبتنی بر یک اندیشه متقن و شکل‌یافته باشد همچنانکه هر حرکت تحولی امام، مبتنی بر مبانی معرفتی اسلام بود زیرا اگر چنین پشتوانه فکری وجود نداشته نباشد، تحول غلط خواهد بود و ثبات قدم وجود نخواهد داشت. ایشان در همین خصوص به برخی افراد انقلابی و علاقه‌مند در اویل انقلاب اشاره کردند و گفتند: این افراد چون پایه‌های فکری و ایمانی مستحکم و متین و پشتوانه های عقلانی محکم نداشتند، بعد از گذر از دوران جوانی و مراحل مختلف زندگی، به همان فسیل‌هایی تبدیل شدند که انقلاب برای مقابله با آن فسیل‌های کج رو بوجود آمده بود. ایشان با تأکید بر اینکه تحول را نباید با «استحاله فکری» اشتباه گرفت، افزودند: تحول باید رو به جلو باشد در حالی‌که مسایلی همچون تجدد و غرب‌گرایی که در دوران پهلوی مطرح شد، سلب هویت دینی و ملی و تاریخی ملت ایران و به عبارتی «مرگ تمدنی» بود. رهبر انقلاب اسلامی خاطر نشان کردند: در تحول، سرعت مهم است اما این سرعت با شتابزدگی و کارهای عجولانه سطحی متفاوت است ضمن آنکه در تحول باید یک دست هدایتگر مطمئن وجود داشته باشد. حضرت آیت الله خامنه‌ای در ادامه به چند نمونه از مواردی که در کشور نیازمند تحول است، اشاره کردند و افزودند: در مسائل اقتصادی «قطع وابستگی اقتصاد از نفت و بودجه بندی عملیاتی»، در مسائل آموزشی «فایده محور و عمقی و کاربردی شدن دروس در مراکز آموزشی»، در مسائل اجتماعی «تأمین عدالت» و در مسایل خانواده و موضوع ریشه‌کنی اعتیاد و همچنین جلوگیری از پیر شدن کشور، نیازمند حرکت های تحولی هستیم. حضرت آیت الله خامنه‌ای شرط ایجاد تحول را «نترسیدن از دشمن و دشمنی‌ها» برشمردند و افزودند: در مقابل هر اقدام مثبت و کار مهم، مخالفانی وجود دارد، مثلاً در فضای مجازی غالباً نوع مخالفتها تیز و آزاردهنده است یا جبهه وسیعی از دشمن خارجی وجود دارد که با هر حرکتِ به صلاح کشور، مقابله می‌کند و امپراتوری تبلیغاتی وابسته به صهیونیست‌ها نیز آن را می‌کوبد ولی در انجام یک کار حساب‌شده، نباید ملاحظه این مخالفتها و دشمنی‌ها را کرد. ایشان راه غلبه بر ترس از دشمنی‌ها را حضور نیروهای جوان، نترس و بدون ملاحظه در صحنه دانستند و گفتند: حضور نیروهای جوان یعنی استفاده از فکر، روحیه، جسارت و اقدام جوانان. رهبر انقلاب اسلامی در بخش پایانی سخنانشان، آشفتگی جبهه دشمنان جمهوری اسلامی را نتیجه اعتماد ملت ایران به پروردگار خواندند و خاطرنشان کردند: یک بخش از جبهه دشمنان ایران، شوروی بود که با آن وضع فروپاشید و بخش دیگر آن آمریکا است که امروز وضع آشفته آن را همه می‌بینند. حضرت آیت‌الله خامنه‌ای حوادث جاریِ این روزهای آمریکا را بروز واقعیات پنهان نگه‌داشته‌شده‌ی آمریکا دانستند و گفتند: زانو زدن پلیس بر روی گردن یک سیاهپوست و فشار دادن آن تا جان باختن شخص و تماشای این صحنه از طرف چند پلیس دیگر، چیز جدیدی نیست بلکه همان اخلاق و طبیعت حکومت آمریکا است که قبلاً نیز با بسیاری از کشورهای دنیا مثل افغانستان، عراق، سوریه و قبل از آن در ویتنام، همین کارها را کرده‌اند. ایشان شعار امروز مردم آمریکا یعنی «نمی‌توانیم نفس بکشیمِ» را حرف دل همه ملتهای تحت ظلم دانستند و افزودند: البته آمریکایی‌ها با رفتارهایشان در دنیا رسوا شده‌اند. آن از مدیریت ضعیفشان در کرونا که به علت فساد موجود در هیئت حاکمه آمریکا، تلفات و مبتلایان به بیماری در آمریکا چندین برابر کشورهای دیگر است و این هم از برخورد وقیحانه‌شان با مردم که آشکارا جنایت می‌کنند، عذرخواهی هم نمی‌کنند و بعد هم می‌گویند حقوق بشر، انگار آن مرد سیاهی که کشته شد، بشر نبود و حقوقی نداشت. حضرت آیت الله خامنه‌ای با اشاره به احساس خجالت و سرافکندگیِ بجایِ ملت آمریکا از حکومتهای خود و حکومت فعلی‌شان افزودند: با این وضع پیش‌آمده، برخی از ایرانی‌های داخل یا خارج از کشور هم که شغلشان حمایت از آمریکا و بزک آن بود، دیگر نمی‌توانند سر بلند کنند. رهبر انقلاب اسلامی در پایان ابراز امیدواری کردند که خداوند حوادث عالم را به نفع ملت ایران و اقتدار روزافزون جمهوری اسلامی پیش ببرد و روح امام بزرگوار و شهید عزیز سلیمانی را با اولیاء خود محشور فرماید. انتهای پیام/
 روایت رئیسی از ماجرای سفر به ایرانشهر و پناه بردن به تبعیدگاه رهبر انقلاب , رئیس قوه قضاییه به مناسبت فرا رسیدن سالگرد ارتحال امام خمینی (ره) در برنامه تلویزیونی بنیانگذار حضور پیدا کرد. , به گزارش گروه سیاسی خبرگزاری تسنیم، حجت‌الاسلام سیدابراهیم رئیسی، رئیس قوه قضاییه به مناسبت فرارسیدن سالگرد ارتحال امام خمینی (ره) در برنامه تلویزیونی بنیانگذار حضور پیدا کرد. در ادامه مشروح این گفت‌‌وگو را می‌خوانید: * چطور با امام (ره) به عنوان طلبه جوان آشنا شدید؟  من با اسم امام (ره) و ویژگی های ایشان که از جمله بارزترین آنها علم و اجتهاد و هم روحیه انقلابی ایشان بود، شاید سال 52 یا 53 که ابتدای طلبگی من در مشهد مقدس در حوزه علمیه مشهد مقدس بود، با نام امام (ره) و ویژگی های ایشان آشنا شدم. *چند ساله بودید؟ من آن زمان 14 یا 15 ساله بودم. چون ابتدای طلبگی من بود، می خواستیم در حوزه وارد شویم و آن زمان هایی بود که می خواستم مرجع تقلیدی برای تقلید خودم انتخاب کنم. در بین مراجعی که آن روز اسم آنها مطرح بود اسم امام (ره) بین انقلابیون و طلاب انقلابی مطرح بود، اما رسیدن خدمت حضرت امام (ره) برای بعد از انقلاب اسلامی است. در واقع چون سن و سال ما آن زمان قبل از انقلاب طوری نبود که خدمت امام (ره) برسیم، چون امام هم در نجف بودند و ما هم سن و سالی نداشتیم که خدمت امام (ره) برسیم. بعد از انقلاب اسلامی خدمت ایشان رسیدیم. *با برخی علما درباره حوزه آن زمان و مراجعی که آن زمان بودند صحبت کردم. یک ویژگی خاصی را از امام (ره) بیان می کردند؛ شجاعت، صراحت و انقلابیگری امام (ره) که به نوعی حوزه و مکتب شیعه را به سمت تحولی برد.  اینکه مکتب امام (ره) می گوییم، مکتب طبیعتاً باید یک پشتوانه ای برای زندگی انسان باشد. این پشتوانه زندگی هم دارای اهداف و هم دارای ظرفیت هایی است و با توجه به ابزارهایی است، با توجه به بایدها و نبایدهایی است. این مکتب طبیعتاً دارای یک جهان‌بینی است که این می‌تواند زندگی انسان را به نحوی رقم بزند که انسان به آن اهداف و آرمان های بلند برسد. امام (ره) شخصیت جامعی داشتند. شخصیت ایشان هم علمی بود که ایشان را یک فیلسوف و عارف و فقیه و اصولی و یک مفسر می‌شناختند. کسی که از جهات علمی دارای ویژگی هایی است که می تواند صاحب یک ایده و مکتب فکری شود. از طرف دیگر ایشان، مکتبشان مبتنی بر یک عقلانیت است که این عقلانیت دارای دو عنصر اساسی است؛ یک عنصر بنیادهای معرفتی است که امام (ره) از آن بهره‌مند است یعنی کاملاً بر مبانی تسلط دارد و نکته دوم این که ایشان می تواند با توجه به توانائی های شخصی و توانائی هایی که خداوند متعال به ایشان داده، مبتنی بر این بنیادهای معرفتی یک تحولی را ایجاد کند. این عقلانیت امر بسیار مهم و قابل توجهی است که شما در طول این مدت می‌بینید کسانی که حتی ممکن است خیلی آن چنان سینه‌چاک دین نبودند ولی این مبانی را قبول داشتند، یعنی عاشق امام (ره) و روحیه انقلابی و مسئولیت‌پذیری که امام (ره) داشتند، شدند؛ این نکته مهم و قابل توجهی است. لذا در این رابطه مطلبی که الان مهم است، این است که باید بدانیم آنچه از عقلانیت، معنویت، اخلاق و عدالت به عنوان سنگ های زیربنای جامعه سالم و اسلامی امام (ره) می خواستند در جامعه ایجاد کنند، نگاه کنیم که اینها را چقدر توانسته‌ایم در جامعه ایجاد کنیم و الان در کجای کار هستیم و بعد از این چه اقداماتی باید انجام شود. *یک مورد در هم سن و سالان شما در دوران مبارزه این بود که هم مبارزه می کردید و هم درس می‌خواندید بنا بر تکلیفی که امام (ره) بر دوش شما گذاشته بودند. چطور این را مدیریت می‌کردید؟ من به یاد دارم اولین باری که تکه‌ای از روزنامه اطلاعات را در مدرسه خان زدند، مدرسه آیت الله بروجردی (رضوان الله علیه) که آن زمان چون مدرسه فیضیه و دارالشفا بسته بود، مرکزیت در مدرسه خان بود. طلبه های مدرسه خان که ما ان زمان جزو طلبه های این مدرسه بودیم منزل آیت الله نوری طلاب رفتند و به رگبار بسته شدند و در میدان صفائیه که قضایا را شما و همه بینندگان می دانید. 19 دی قم. بله. بعد چهلم قم در تبریز و چهلم هایی که بعداً برگزار شد. آنجا بحثی که مطرح بود این بود که تمام طلبه ها هم درس می خواندند و هم تلاش می کردند در جایگاه یک طلبه با احساس مسئولیت و دارای روحیه انقلابی کار و تلاش کنند. حالا ما که طلبه معمولی و جوانی بودیم، اما افاضلی که آن زمان بودند و جزو مدرسین بودند، اینها بزرگانی بودند که هم حوزه درس خود را داشتند و هم اطلاعیه می دادند، اعلامیه می دادند و جلساتی داشتند. من خودم یک سال تا یک سال و نیم بود که در اول پیروزی انقلاب که شاید قدری به درس و بحثم توقف ایجاد شد، همواره در این سال همواره تلاش کردم هیچگاه رابطه‌ام با درس و بحث قطع نشود. هیچ زمانی ارتباط من با کتاب و مباحث حقوقی و فقهی که رشته خودم است، قطع نشود و این برای امثال ما طلبه ها امر ضروری است که هیچگاه ارتباط ما قطع نشود. الان هم که در دستگاه قضائی هستیم یکی از ابزارهای مهم علم و دانش است؛ یعنی به هیچ عنوان نمی‌تواند رابطه این مجموعه با علم و دانش قطع شود. *حتی شنیدم زمانی که دادستان همدان بودید در سن 21 سالگی و درس های خارج که نمی رسیدید نوار را تهیه می کردید و می بردید. بله. همینطور بود. من آخر هفته یا دو هفته یکبار که به قم می رفتم در دفتر تبلیغات یک بسته نوار می گرفتم. آن زمان مثل الان ارتباط نبود. الان رادیو معارف است. یا رابطه های دیجیتالی است و نیازی به این کارها نیست، ولی آن زمان اینطور نبود که ضمن کار کردن نباید ارتباط ما با درس و بحث قطع شود. این کار ضروری برای امثال ما است. *و البته کار سختی است. سخت است ولی به نظر من شدنی است، برای این که از یک طرف نمی شود رابطه را با درس قطع کرد و از سوی دیگر مسئولیت انقلابی را باید در نظر داشت. اوایل که دادستان کرج بودم وقتی خدمت مرحوم شهید قدوسی رفتم و قدری جوان بودیم و عرصه برای ما سخت شده بود و گفتیم اجازه دهید ما برگردیم به قم و شما فرمودید یک سال تا 6 ماه بیاییم و الان بیشتر شده است. ایشان فرمودند من خدمت امام (ره) رفتم و همین حرفی که شما می زنید را به امام (ره) زدم. گفتم اجازه دهید به مدرسه حقانی قم برای درس و بحث برویم و دنبال کار خودمان برویم. امام (ره) فرمودند شما این را به من می گویید، من کجا بروم؟ *می خواندم زمان انقلاب تصمیم گرفتید به علما و آدم های موثر انقلاب که تبعید شدند، سر بزنید. با سه نفر از دوستان خود ایرانشهر خدمت حضرت آقا می روید که آن زمان ایرانشهر بودند.  ما یک سفر تبلیغی رفته بودیم. به رفسنجان رفتیم. امکانش نشد کار تبلیغی کنیم. سوم چهارم محرم بود و تصمیم گرفتیم سفر خود را از سفر تبلیغی به سفر سیاسی تبدیل کنیم تا اینکه به ایرانشهر خدمت مقام معظم رهبری رفتیم. در خیابانی که می رفتیم هنوز به منزل ایشان نرسیده بودیم که دو نفر از دوستان را دستگیر کردند و دو نفر دیگر فرار کردیم و به منزل آقای حجتی کرمانی رفتیم. ایشان هم در آنجا تبعید بودند. در یک ساعتی که نزدیک شب بود از منزل ایشان به منزل آقا آمدیم و شب را منزل ایشان ماندیم. آقا بعد از صبحانه فرمودند که از دیشب تا صبح چند بار در خانه من آمدند تا شما دو نفر را ببرند؛ من در مقابل اینها ایشان ایستادم. بعد ایشان ما را دست فردی مورد اعتماد خودشان سپردند و از فرمودند ا زکدام راه بروید تا از شهر خارج شوید. آن سفر برای ما سفر آموزنده ای بود به ویژه شبی که منزل آقا بودیم افرادی که آنجا بودند. به یاد دارم چهره هایی همچون مرحوم شهید هاشمی نزاد بود، مرحوم آیت الله طبسی منزل ایشان بودند. *همان شبی که شما بودید. بله. منزل ایشان 15-10 نفر بودند. البته شب هم پذیرایی ایشان برای همه نان و سیب‌زمینی بود. آقایی که خودشان جزو فراری‌ها از دست رژیم پهلوی بود، آن شب در منزل ایشان بود. ایشان از افراد پذیرایی می‌کرد، جزو انقلابی ها بود. بعد بعضی از چهره های جوان ایرانشهری بودند، حتی از اهل سنت که جزو مریدان آقا شدند. اینها جلوه های مکتب امام (ره) است. مکتب امام (ره) بزرگوار که در این دوره از آن صحبت می کنیم، به نظر من باید برای نسل نو روشن شود در مقابل مکاتب شرق و غرب، یک مکتبی ارائه شد که دارای ویژگی هایی است. لذا اگر اجازه دهید خصوصیات و ویژگی هایی از مکتب امام (ره) بگویم تا مشخص شود که این مکتب سیاسی با مکاتب سیاسی که امروز در عالم از آن دم زده می‌شود، متفاوت است. اولین ویژگی سیاسی مکتب امام (ره)، اخلاص و دلدادگی به خدا و خداباوری بود. نکته دوم در مکتب سیاسی امام (ره) مردمی بودن و مردم‌داری است؛ واقعاً به مردم عقیده داشتند و مردم را دوست داشتند. نکته سوم در انقلاب امام (ره) مسئله توجه به معنویت و سیاست بود؛ یعنی پیوند بین سیاست و معنویت بود. در احزاب در دنیا و در مکاتب غالبا سیاست بدون معنویت را دنبال می‌کنند. ولی اینجا پیوند بین سیاست و معنویت است. امام (ره) پرچم سیاست توام با معنویت را بلند کردند. *نتیجه‌اش همین کرونایی است که الان در قلب اروپا و آمریکا تفاوت برخورد آنها را با برخورد ما در مقابل کرونا می‌بینیم. بله. دیدید که در این قضیه جمهوری اسلامی که پرچم آن به دست مقام معظم رهبری است چطور مردم را به خط کردند. نهادهای انقلاب اسلامی به خط شدند، دولت و ملت به خط شدند، برای اینکه در این امر همه حضور داشته باشند و نتیجه این امر، «موفقیت» شده است. به نظر من، تدابیر حکیمانه ایشان در این امر تاثیرگذار بود. والا مگر می شد به این راحتی درب امامزاده ها و مساجد را بست! چه برسد که حرم مطهر امام رضا (ع) بسته شود، چون مردم می دانند این کاری است که باید بشود. از هر کسی بپرسید می گویند آقا این را خبر دارند، آقا این را فرمودند و آقا خودشان می گویند باید پایبند این ضوابط بود؛ چشم! این خیلی مهم است که ایشان همه را پایبند به مقررات کردند. یکی دیگر از ویژگی های مهم در مکتب سیاسی امام (ره) مسئله استکبارستیزی و ظلم‌ستیزی است؛ چه استبداد داخلی و چه استعمار خارجی باشد. از دیگر ویژگی های این مکتب، مسئله توجه به دین و آموزه های دینی بود؛ یعنی بنای امام (ره) این بود که دین و اموزه های دینی بر تمام زوایای زندگی انسان معاصر، مردم مسلمان ایران حاکم شود. از ویژگی دیگر مکتب سیاسی امام (ره) مسئله توجه به عدالت اجتماعی است. از اول امام (ره) پرچم عدالت اجتماعی را برداشتند و بنای ایشان این بود که عدالت اجرا شود. این که می گوییم امامین انقلاب اسلامی، رهبری معظم انقلاب بعد از امام (ره) همین پرچم را برافراشتند و فرمودند توسعه‌یافتگی باید در پرتو عدالت باشد. آقا ادامه‌دهنده همان مکتب سیاسی امام (ره) هستند به این نحو که می فرمایند باید جامعه ما توسعه یافته شود؛ حتما باید جامعه ما توسعه فرهنگی، اقتصادی، سیاسی، اجتماعی یابد اما آن توسعه یافتگی در پرتو عدالت اجتماعی باشد. انسان خواسته های مهمی دارد که یکی معنویت و اخلاق است. در برخی کشورهای اروپائی شاهد بودید از هم ماسک می‌دزدیدند. یعنی فقط توسعه اقتصادی که نماد توسعه یافتگی نیست؛ توسعه یافتگی بخشی از توسعه است. از ویژگی های مکتب امام (ره) توجه به همه محرومین عالم است. امام (ره) نه برای الان که از روز اول انقلاب، حتی قبل از پیروزی انقلاب می فرمودند مسئله فلسطین اهمیت دارد. ایشان رهبر ایران بودند ولی توجه به آزادی فلسطین جزو اولویت های امام (ره) بود و امروز هم جزو اولویت های رهبری معظم انقلاب است. رفع مظلومیت و محرومیت از کشورهای دیگر و مردم مظلوم دنیا جزو شاخصه های مکتب سیاسی امام (ره) بود؛ کسی نگوید چرا لبنان، فلسطین، غزه؟ اینها مسئله ما است؛ «کونا للظالم خصما و للمظلوم عونا» این جزو راهبردهای امیرالمومنین (ع) است که به بشریت در بستر بیماری می‌آموزد. این جزو مسائل و خصوصیات مکتب سیاسی امام (ره) است. *خوب است نگاهی شود که وضع فلسطین و جبهه مقاومت قبل از پیروزی امام و بعد از راهبردی که امام (ره) مشخص کردند، به چه صورت بوده است. بله. دیروز ابتکار عمل دست یا صهیونیست ها یا میزهای مذاکره و سازمان های آزادیبخش بود، ولی امروز ابتکار عمل دست مجاهدین در صحنه است. یعنی کسی که ابتکار در عمل دارد مجاهدین فلسطینی و لبنانی و بچه های مجاهد غزه و جنوب لبنان هستند؛ ابتکار عمل دست اینها است. انتفاضه اول، دوم، سوم، چهارم و اگر این حرکت معامله قرنی که از آن دم می‌زنند و این طرح شکست خورده را دنبال کنند و کراخه باختری را ضمیمه سرزمین های اشغالی کنند، حتماً انتفاضه جدیدی بسیار گسترده‌تر از انتفاضه های قبل در منطقه به راه خواهد افتاد. خب تلاش کردند که اصل این نظام تاسیس نشود. اما کار آنها نگرفت و بالاخره تاسیس شد. بالاخره تلاش کردند در دهه دوم تثبیت نشود، ناکارامدی را در همه جا دمیدند که درست است که این نظام دینی است اما ناکارآمد است و زندگی انسان معاصر را نمی تواند اداره کند. اما معلوم شد این سخن هم بیهوده است و نظام تثبیت شد. دهه سوم تلاش کردند این نظام و پیام آن و مکتب امام (ره) توسعه نیابد، پیام به بقیه ملت ها نرسد. این کار هم موفقیتی نداشت. الان فهمیده اند این جریان سازی که به نام مکتب امام (ره) صورت گرفت با آن شخصیت جامعی که امام (ره) داشت توقف‌ناپذیر است. این ادامه می یابد. دیروز نگران یک حزب الله در جنوب لبنان بودند و امروز باید شاهد باشند 6-5 حزب الله در جاهای عالم پرچم برافراشته ای است که به نام امام حسین (ع)، به نام انقلاب اسلامی و ارزش ها پیش می رود. بحث سنی و شیعه، این اقلیم و آن اقلیم هم نیست. منطقه این آهنگ را پیدا کرده است. دلیل شهادت حاج قاسم سلیمانی این است که ایشان آن ظرفیت های عظیمی را که در کشورهای منطقه است، با منویات رهبری معظم انقلاب اسلامی از شرایط بالقوه به فعلیت رسانده و اینها پای کار آمده‌اند؛ این خیلی مهم است. عینیت‌بخشی کار گام دوم است. بیانیه گام دوم عبارت است از تبیین وضع موجود، که در گام دوم واقعیت ها را باید بیان کرد. دوم؛ بیان آرمان ها یعنی شرایط موجود را بیان کرده، شرایط مطلوب را تبیین کرده و تاکید به اینکه وضع موجود را به وضع مطلوب تبدیل کنیم. این امر شدنی است که در گام دوم انقلاب اسلامی به دنبال گام اول 40 ساله، یک حرکت متفاوت همراه با تحول انجام شود. *یکی از مهم ترین مسائلی که حضرت آقا در بیانیه گام دوم اشاره کردند جوانگرایی است. شما از جوان هایی بودید که در 20 سالگی اولین سمتتان دادستانی کرج را داشتید که پر از ضدانقلاب و وابستگان رژیم طاغوتی بود یعنی یک مسئولیت بسیار سنگین را به شما سپردند. همان طور که امام به جوانان تکیه کردند رهبری انقلاب هم همین تاکید را دارند. نگاهی که امام به جوانان داشتند، چطور بود؟ در 28 سالگی امام به شما حکمی می دهند که به مسائل قضائی مردم رسیدگی کنید. ان هم در زمانی که بزرگانی در قضائیه بودند ولی امام به جوان 28 ساله اطمینان می کند و این میدان را می‌دهد. همین دورانی که شما بیان می کنید، من خدمت مرحوم شهید بهشتی رفتم زمانی که دادستان کرج بودم. یک نشستی در دادگستری تهران بود، ما از کرج آمده بودیم، نکته ای مطرح بود و ایشان از کرج از من سوالی داشتند که این پرونده را چکار کردید و من گزارشی به ایشان دادم. واقعاً در آن برخورد ایشان به نحوی برخورد کردند، یعنی مواجهه من با شخصیت آیت الله دکتر بهشتی که احساس کردم همه آنچه از روحیه دادن و تشویق کردن و نسبت به اینکه ما را مورد محبت و لطف خود قرار دادند.. وقتی من از جلسه آقای بهشتی بیرون آمدم به حاکم شرع خودمان که شهید سلطانی بودند و در جریان هواپیما به شهادت رسیدند، گفتم آقای بهشتی ما را بسیار تحویل گرفتند، در حالی که گزارش ما اینقدر تحویل گرفتنی نبود ولی ایشان می خواست ما را مورد تشویق قرار دهد. جوانی آمده و با بیان خودش به ایشان گزارشی می دهد. نگاه امام (ره) هم همین طور بود. در جلساتی که خدمت امام (ره) رسیدم، درباره برخی مسائل قضائی در آن سال هایی که در تهران بودم. البته قبل از اینکه تهران باشم خدمت ایشان نرسیده بودم. حاج احمد آقا در آن جلسات بودند، واقعاً امام (ره) همین نگاه را داشتند. اول سخنان ما را می‌شنیدند و بعد هم نگاه ایشان این بود که معلوم بود نسبت به ما با اینکه شاگرد شاگردان ایشان و طلبه ای جوان بودیم و خدمت ایشان گزارش می دهیم. ایشان گوش می دادند و انچنان درباره مسائل روحیه می دادند. یک جلسه ای با برخی دوستان خدمت ایشان رفتم وقتی بیرون آمدیم احساس ما این بود که با اینکه روحیه جوان و انقلابی داشتیم، اما امام (ره) انقلابی تر از ما هستند. ما گفتیم این کارها را می کنیم و ممکن است امام (ره) بگویند اینها تندروی است. دیدیم امام (ره) خیلی گام‌ها از ما جلوتر هستند و نه فقط تشویق کردند بلکه گفتند باید این کار را به صورت جدی دنبال کنید، نه فقط در تهران بلکه در استان های دیگر هم دنبال کنید. این معلوم بود که این نگاه را به جوانان دارند و جوانان را باور دارند. وقتی امروز می گوییم امام این انقلاب، همین پرچم توجه به جوانان را امام (ره) دیروز برافراشتند و امروز دست رهبری است و به ما تاکید می‌کنند که توجه به جوانان داشته باشیم. باید اعتماد به جوانان کرد. اینها دارای ظرفیت هایی هستند که هرچه اعتماد شود و میدان داده شود طبیعتاً در کار شاهد موفقیت ها و بالندگی‌هایی هستیم. *این اطمینانی که امام (ره) به شما در آن زمان می کردند برخی مواقع دلهره نمی‌داد که این بار مسئولیت من را سنگین می‌کند؟ امام (ره) اطمینان داشتند و این نوعی اعتماد به نفس ایجاد می کرد. من باید یکی از شاخصه های مکتب سیاسی امام (ره) را عرض کنم که این اعتماد به نفس بود. هم اعتماد به خودشان که ظرفیتی را خداوند در وجود ایشان قرار داده است و هم اعتماد به توانائی های مردم؛ یعنی انچه رهبری معظم انقلاب امروز می فرمایند که ما می توانیم. در بیانیه گام دوم چند جا فرمودند ما می توانیم. این همان نگاه امام (ره) است. امام (ره) حقیقتا معتقد به دست جوانان، قضات، نمایندگان مجلس و مدیران بود که می تواند کارهای بزرگی انجام شود و واقعا هم اینچنین بود. نمونه واضح آن جبهه بود. مگر در جبه امکانات و سلاح کافی را داشتیم؟ ولی بچه های جبهه، چه جهاد سازندگی که سنگرسازان بی‌سنگر آن روزها بودند و چه بچه های سپاه و ارتش و بسیج آن روز و نیروهای مردمی نشان دادند که میتوانیم. برخی متاسفانه دل در گروی غرب دارند و همچنان در دل آنها این نیست که می توانیم. برخی مواقع مجبور می شوند در ظاهر اینچنین جلوه کنند، چون فضای کشور فضای ما می توانیم است، آنها هم اعتراف می کنند که می توانیم، والا در خلوت خودشان می گویند مگر می توانیم این کار را انجام دهیم؟ قدرت اصلی برای کدخدا و آمریکایی ها و اروپایی ها است. در حالی که اینطور نیست. در همین قضیه کرونا نشان دادیم که ما می توانیم. *اشاره کردید به بیانیه گام دوم و نکته ای که درباره اجرای عدالت حضرت آقا گفتند. آقا در این بیانیه اشاره به کارهایی داشتند که جمهوری اسلامی در عرصه عدالت انجام داده و کارهای بزرگی هم بوده است، اما نباید کتمان کنیم که عقب افتادگی هایی در قضیه عدالت داریم. به لحاظ این اشاره ای که حضرت آقا در گام دوم داشته‌اند چه برنامه ای ریخته‌اید و چه کاری در این زمینه می خواهید انجام دهید؟ ما حتما موفقیت های بسیاری در حوزه های مختلف داشته‌ایم که این موفقیت ها در بیانیه گام دوم تبیین شده است؛ واقعیت هم گفته شده است. گام های بلندی را به لطف خداوند و به برکت اخلاص مردم و به برکت خون شهدا برداشته‌ایم اما به برخی از بخش هایی که مورد تاکید امام (ره) و رهبری بوده، نتوانسته‌ایم دست یابیم. چرا؟ از جمله از مسائل مهمی که امروز مورد انتظار مردم است مثلاً استقلال اقتصادی، موضوع عدالت اجتماعی است. آن چه مورد انتظار بود با آن چه انجام شد تفاوت دارد. باید گام هایی در این رابطه برداشته شود. باید کار جهشی در این زمینه انجام شود. به نظر من در حوزه بانکداری، مالی و پولی، واردات و صادرات، مالیات، مسائل دادرسی، قانونگزاری هرجا به رهنمودهای امام و آن چه رهبری تاکید کرده‌اند عمل کردیم آنجا حوزه موفقیت ما بوده است. هر جایی که کاستی داریم و وضع موجود ما با وضع مطلوب تفاوت دارد، جاهایی است که به این رهنمودها کم توجه یا بی‌توجه بودیم.  یک حاج قاسم سلیمانی در منطقه بود که دشمن خواست ولی نتوانست. ما خواستیم و توانستیم. چه اتفاقی افتاد؟ ظرفیت های منطقه شناسایی شد. این ظرفیت منطقه در جهت اهداف بلند انقلاب اسلامی بکار گرفته شد. امروز نه فقط جبهه مقاومت، بلکه جبهه بین المللی مقاومت علیه صهیونیست ها و استکبار جهانی تشکیل شده و ما هم در رابطه با اجرای عدالت همین مسئله را داریم. اجرای عدالت یعنی ظرفیت های کشور، داشته های کشور به عدالت بین مواردی که از مردم و بخش هایی که نیاز است، توزیع عادلانه برای همه شود. این توزیع عادلانه بسیار مهم است. این نیازمند این است که هم قانون عادلانه باشد، هم مجریان عادل باشند و هم قضا و دادرسی عادلانه باشد. این بخشی که مربوط به قضاست مربوط به ما است البته پیشانی عدالت دستگاه قضائی است، اما وقتی می گوئیم عدالت، باید همه اجزای نظام، هر کسی که به نام حکومت کار می کند برخوردار از این عدالت باشد و فرقی بین بخشدار، استاندار، فرماندار و قاضی و نماینده مجلس و وزیر و وکیل نیست. همه اگر عادلانه حرکت کنند جامعه مزه شیرین عدالت را می چشد. این نکته مهمی است. در بخش قضائی که بخش مهمی است، ما معتقد هستیم کارهایی در این مدت انجام شده است. کارها لازم بوده اما به نظر ما کافی نیست چون ظرفیت قانون اساسی برای قوه قضائیه ظرفیت بسیار بالایی قرار داده است. انتظار این است این دستگاه به عنوان حوزه نظارت و قضاوت که حوزه نظارت آن کمتر دیده شده، اما در نظارت باید دیده شود و در حوزه قضاوت اگر قضاوت عادلانه، به موقع و احکام متناسب باشد، خیلی نقش می تواند در رابطه با اجرای عدالت داشته باشد. ما سعی کرده‌ایم از ابتدای مسئولیت در اینجا، آن نکات محوری که از آموزه‌های امام (ره) در ذهن داشتم یا خدمت ایشان بودیم و دوره ایشان را درک کردیم و شنیدیم، یا آن آموخته هایی که از رهبری داشته‌ایم در مدتی که مسئولیت های مختلفی داشته‌ایم، مسئولیت‌هایی بوده که مبسوط‌الید نبوده‌ام، ولی الان واقعا با این اتمام حجتی که به بنده و امثال ما شده که مسئولیت سنگینی است، فکر می‌کنیم خداوند متعال عنایت کند این ظرفیت های بسیاری که در قوه قضائیه وجود دارد را با برنامه ریزی هایی داریم دنبال کنیم، تا شاهد این باشیم پرونده ها کمتر شده، پرونده ها به موقع رسیدگی شده و مردم احساس کنند دستگاه قضائی ملجا و پناهگاه آنها است. اگر کسی در اقصی نقاط کشور ظلم کرد، مظلوم احساس کند که اگر به این پدر مهربان به عنوان دستگاه قضائی مراجعه کند، حق او ستانده و بازگردانده می شود. *به ظرفیت های قانون اساسی اشاره کردید که ممکن است بعضا در حوزه عدالت مغفول مانده باشد. آیا نگاه شما به آزادی های اجتماعی هم هست؟ حتما. یکی از مسائلی که مورد تاکید ماست مسئله گسترش آزادی های مشروع، گسترش عدل و آزادی‌های مشروع از محورهای قانون اساسی است. ما دنبال این هستیم که این مسئله کاملا با ساز و کارهایی که در قوانین پیش‌بینی شده، حتی برخی از سازوکارهایی که ممکن است در قانون پیش‌بینی نشده باشد، ما دنبال پیشنهاد به مجلس شورای اسلامی هستیم که آن سازوکارها بتواند دقیقا هم نسبت به احقاق حقوق عامه باشد و ما هم توجه جدی در این دوره داریم و هم پیشگیری از وقوع جرم ... *ممکن است لایحه هم بدهید؟ بله. درباره آزادی های مشروع، به معاونت حقوقی گفتم حتما در صدد تهیه لایحه باشند. یک زمانی کار سیاسی برای جمع کردن نظر این و آن و رأی است و یک زمانی، یک ماموریت اساسی است که قانون برعهده حکومت گذاشته است. به عهده قوه قضائیه گذاشته است؛ این کاری است که باید انجام شود. بخشنامه کرامت که به قضات و همکاران کردیم یک کار بخشنامه عادی نیست. این را هر ماه دنبال می کنم که تحقق یابد. یعنی کرامت انسانی در مجموعه دستگاه قضائیه باید به عنوان محوری‌ترین نکته مورد توجه همه باشد. *یا درباره حقوق کنسولی ... نسبت به مسئله حقوق کنسولی اخیرا بخشنامه کردیم. حقوق شهروندی یک مسئله مهمی است که قانون برای آن داریم. این قانون باید اجرایی شود و دنبال این هستیم قوانینی که به هر دلیلی در حاشیه رفته، به متن بیاید و اجرا شود. قانون پیشگیری از وقوع جرم که 4 سال است جلسه آن تشکیل نشده بود. جلسه را تشکیل دادیم و دوستان را گفتیم پیگیری کنند. مسئله پیشگیری از وقوع جرم یک مسئله واقعی در قوه قضائیه است. مسئله اصلاح مجرمین؛ مجرم فقط زندانی نیست. بخشی از مجرمین ممکن است زندانی نشوند. بنای قانون اساسی این است کسی که آسیب‌دیده اجتماعی شد، آسیب دیدگی او تبدیل به جرم شد، جرم تبدیل به مجازات و کیفر شد، باید تلاش کرد این را به عنوان آسیب‌دیده اجتماعی اصلاح کرد که جامعه شاهد فساد یا خلاف از ناحیه فرد نباشد. این از کارهایی است که باید صورت گیرد. *چند وقت پیش با معاون شما آقای باقری هم گفت و گویی داشتیم حرکتی که در کرونا کردید و آزادی 100 هزار زندانی یک الگویی برای کشورهای دیگر شد. ایشان اشاره داشتند در ایتالیا چنین الگویی را اجرا کردند. این نشات از نظریه فقهی شما می گیرد که تعداد زندانی ها را به سمت کمتر شدن پیش ببرید یا اینکه صرفا برای این دوره و برهه دیده‌اید؟ اولا این هم مبنای دینی دارد و هم مبنای حقوق بشری که در متن دین و هم انقلاب اسلامی است. توجه به حقوق انسان ها و توجه به سلامت انسان ها جزو وظایف ماست. جزو مبانی است که دین به آن تاکید می کند. همواره مورد تاکید در انقلاب شکوهمند اسلامی بوده است. قرار ما در زندانی بر انتقام‌جویی نیست. قرار ما بر کیفر است. کیفر برای تاثیر زندان بر روحیه زندانی و اصلاح مجرم است. اصلاح مجرم بحث بسیار مهمی است. لذا تلاش زندان های ما باید این باشد که مجرمین اصلاح شوند. با یک مشکلی مواجه شدیم. در این مشکل جز افرادی که امکان نبود بروند، یا وثیقه مناسب نداشتند یا اتهام آنها در حدی نبود که بروند، افراد دیگر را تلاش کردیم تا بشود مرخصی بروند؛ بیش از 120 هزار نفر مرحصی رفتند. این در دنیا بی نظیر است. این کار نشات گرفته از مبانی انقلاب اسلامی ماست. برخلاف آنچه برخی گفتند اینها مرتکب جرائمی شده‌اند، اینهایی که بیرون رفتند، آمار و ارقام هم داریم که جز چند مورد که در برخی استان ها گزارش شده، این طور نبوده که مرتکب چرم شوند. یعنی در هر کشور دیگری بود ممکن بود کشور بلرزد ولی در کشور ما این کار انجام شد و به قول شما این قضیه موجب شد کشورهای دیگر هم الگو بگیرند. وقتی رفتار حقوق انسانی، نه که حقوق بشر را شما به ما یاد دهید، ما در متن دین خود حقوق بشر داریم. *من دو خاطره از شما خواندم برایم جالب بود. آنهم در عنفوان جوانی‌تان قاطعانه ایستادید. یکی تماس رئیس جمهور وقت بنی صدر برای یک زندانی که در کرج زندانی شده بود و شما قاطعانه به رئیس دفتر ایشان جواب دادید. یکی هم در مورد آقای خلخالی بود که گلایه ایشان را نزد شهید قدوسی کردید. البته خودتان برخورد قاطع و انقلابی انجام دادید. من به عنوان دادستان کرج معتقد بودم باید کسی در کار من دخالت نکند، البته من هم در کار کسی دخالت نمی‌کردم. در حوزه قضائیه من کاری کند. آن زمان تماسی گرفته شد و گفتند آقای رئیس جمهور این نظر را دارند. گفتم اینجا من دادستان هستم، کاری که مطابق با مبانی باشد انجام می دهم و کاری که مطابق با مبانی نباشد انجام نمی دهم ولو ایشان بگویند. گفتند رئیس جمهور می گوید؛ گفتم ایشان در حوزه خودشان می توانند دخالت کنند، در حوزه من حق دخالت ندارند. در مورد موضوع آقای خلخالی هم همین مطرح بود. افرادی آنجا بودند که به نام ایشان اقداماتی می کردند که این کار در حوزه دادستانی بود. من نزد آقای قدوسی آمدم و گفتم در حوزه من کارهایی می کنند. من بنا دارم جلوی ایشان را بگیرم. ایشان گفتند در شهرستان های دیگر هم افرادی که با ایشان کار می کنند اقداماتی می کنند که آن کارها در شأن دادستان است. من گفتم در کرج می توانم اینها را جمع کنم. خدا رحمت کند آقای خلخالی با من تماس گرفت و گفت می‌دانید چه کار کردید؟ گفتم بله می دانم چه کار کردم، من اینجا دادستان کرج هستم. گفت: بالاتر از شما هم نمی تواند کار ما را محدود کند. گفتم شما تماس بگیرید و بگویید من را از اینجا بردارند، مسئله من حل است ولی من تا روزی که اینجا هستم اجازه نخواهم داد کسی این کار را انجام دهد. گفتند این امر در جاهای دیگر کشور هست. گفتم همه جای کشور باشد، اینجا قانون مشخص است و اینجا جایی است که من مسئولیت آن را دارم. این کار در کرج انجام شد. به آقای قدوسی هم گفتم و ایشان گفند خوب کاری کردید! خودتان ابتکاری کردید که آنجا انجام شد. *دو فرمان داشتیم که یکی فرمان 8 ماده ای حضرت امام (ره) بود که می توانید درباره آن صحبت کنید. یکی هم فرمان مقام معظم رهبری درباره مبارزه با مفاسد اقتصادی بود. این دو در دو برهه مختلف، اثرات ویژه ای از خود برجای گذاشت. فرمان 8 ماده ای امام (ره) به نظر من، همین الان هم آن مبانی برای حفظ حقوق فردی و جمعی و حیثیت افراد، عدم مداخله در زندگی خصوصی افراد همواره پابرجا است. در فرمان 8 ماده ای مقام معظم رهبری که در سال 80 داده شد من سازمان بازرسی کل کشور بودم و سه سال بعد از آن که تا سال 83 بودم، هر سال نمایشگاه تشکیل دادم که به عنوان نمایشگاه مبارزه با فساد. تمام دستگاه های اداری کشور را به تصویر کشیدم. ابتدا که می خواستم نمایشگاه تشکیل دهم برخی می گفتند مگر اینجا کارخانه است. چه چیزی را می خواهید نمایشگاه دهید! من گفتم من نمایش میدهم و شما بیایید و ببینید. برخی از کسانی که ما را منع می کردند بعداً نوشتند یا فیلم این موجود است که فکر نمی کردیم این گونه شود که یک وزارتخانه یا سازمان، آسیب هایش را تصویر کنیم. *مرحوم آیت الله هاشمی در یکی از همین نمایشگاه ها آمد و گفتند ایکاش زودتر این انجام می شد. بله؛ یا یکی از آقایان سیاسیون که انتظار نداشت گفت من تاکنون فکر می کردم بازرسی زهر است؛ امروز می فهمم بازرسی پادزهر است. یکی از آقایانی که آن روز جزو کارکنان بازرسی بود یک صفحه نوشت که من خودم این کاره هستم ولی ابتدا به فلانی گفتم چه چیزی را می خواهید بازرسی کنید ولی وقتی نمایشگاه گذاشتیم ایشان وقت گذاشت. سه ساعت وقت گذاشته بود و تمام بخش ها را دیده بود. گفته بود این جلوه ای است که می تواند تمام آسیب های اداری کشور را به نمایش بگذارد. منتهی برخی ساختارهای فسادزا را آن زمان اعلام کردیم، اگر همان زمان اصلاح می شد شاهد این میزان مشکل نبودیم. مثال می زنم. آن زمان پرونده ای برای فاضل خداداد مطرح بود. مسئله 123 میلیارد تومان در بانک صادرات بود و پرونده در قوه قضائیه رسیدگی شد. آن زمان این پرونده را دنبال کردیم. بعد از سال ها 123 میلیارد، 500 میلیارد و بعد سه هزار میلیارد و بعد عددها بیشتر می شود. عدد بیشتر شده، متهمین هم فرق کرده‌اند، ولی جنس آنها یکی است. از همانجا که سال 74 و 75 گزیده شدیم باز هم گزیده می شویم. نظام بانکداری ما باید اصلاح شود. معتقد هستم پیام 8 ماده ای رهبری در سال 80 همواره به عنوان سند است و منشور قابل اجرا برای قوه مقننه، قوه مجریه و قوه قضائیه است. یعنی قوه مقننه اگر می خواهد مبارزه با فساد اقتصادی کند، منشور همین پیام 8 ماده ای رهبری است. بنده هم بخواهم دنبال کنم پیام جامعی است و همه چیز در آن وجود دارد. همه موارد کامل در آن دیده شده است. کاملا دیده شده که یک؛ ساختارهای فسادزا اصلاح شود. دو؛ مقرراتی که منافذ برای فساد ایجاد کرده، قانونگزاران اصلاح کنند. سه؛ به مجرمان و مفسدین اقتصادی هم رسیدگی عادلانه و قاطع شود. اخیرا به دوستان گفتم شاید چندمین بار است که مسئولیت دارم آقا بحث مبارزه با قاچاق کالا را مطرح می کنند. مبارزه با قاچاق سازمان‌یافته در این کشور با این گزارشی که اخیرا مجلس اعلام کرده است، امکان‌پذیر نیست؟ حتما امکان‌پذیر ایت. یک ما می توانیم اینجا است. برای صنعتگر می شود صنعتگر، برای نوآور در حوزه فناوری، نوآوری حوزه فناوری می شود و برای ما مبارزه با قاچاق کالا می شود. اصلاح نظام مالیاتی و اصلاح نظام پولی و مالی کشور می شود. هر چه این قضیه با تاخیر مواجه شود، با نگاه های دیگر و متناسب با انقلاب نباشد ما عقب می افتیم. باید مشکلات داخل کشور اینجا حل شود. من عمیقا به این فرمایش رهبری اعتقاد دارم که هیچ مشکلی در کشور نیست، الا راه حل آن در درون کشور وجود دارد. *در بحث قضائی به عنوان کسی که از ابتدای شروع دستگاه قضا در جمهوری اسلامی حضور داشتید، آن راهکارهایی که امام (ره) دادند و نکات ویژه ای که لحاظ داشتند، مثلا یکی تشکیل دادگاه ویژه روحانیت بود که چگونه با فرمان امام تشکیل شد، نکات دیگری وجود دارد که قابل بیان باشد؟ حضرت امام (ره) نسبت به برخورد قاطع با مجرمان تاکید داشتند. امروز هم نگاه رهبری همین است. نگاه ایشان این است که مسائلی که بخواهد جامعه را تهدید کند و در حوزه مسائل اقتصادی اخلال ایجاد کند، اخلال در نظام ارزی و پولی، اخلال در نظام توزیع و یا تولید داشته باشد، در جامعه به هیچ وجه پذیرفته نیست. البته من باز هم اشاره کنم؛ این تکرار است اما از آن تکرارهای مفید است، که اخلالگران اقتصادی را می شناسیم، معرفی به ما می کنند پیگیری می کنیم و کیفر می‌کنیم اما این تمام قضیه نیست. حتما باید کاری کرد زمینه از اخلالگران گرفته شود. کسی که جرمی را مرتکب می شود، انگیزه جرم، ابزار جرم و بسترها و زمینه های ارتکاب جرم وجود دارد. اگر کسی تصمیم بگیرد از بانک دزدی کند ولی وقتی ساختارها در بانک طوری تنظیم شده که امکان دستبرد او وجود ندارد، انگیزه جرم دارد اما زمینه ارتکاب جرم نیست. باید زمینه های وقوع جرم را در جامعه از بین ببریم. این همان نظاماتی است که بارها تاکید کردم باید دولت اصلاح کند. اما در ارتباط با مسائل اجتماعی همواره دنبال این هستیم تا بشود کار به دستگاه قضائی کشیده نشود. آخرین دوا دستگاه قضائی است. دستگاه قضائی اولین راه حل نیست. دستگاه قضائی آخرین راه حل است. اولین راه حل این است که دستگاه ها باید کار خود را نجام دهند. در این دوره بنای ما این است که مطالبه کنیم از سازمان هایی که کار خود را در زمان درست انجام نمی دهند. *یکی دیگر از سوالاتی که از محضر شما داشتم، در مورد موضوع منافقین و سال 67 بود. تاکیداتی که امام (ره) در این امر داشتند. خاطرات ویژه ای هم آیت الله مقتدایی از این دوران بیان کردند. از صحبت های شما می خواندم که اگر دستور به موقع امام (ره) نبو،د چه فجایعی ممکن بود اتفاق افتد. در این زمینه هم توضیح می فرمائید. جوانان امروز منافقین را نمی شناسند، چون قدری اتوکشیده شدند. خیلی هم معرفی نشدند. در اروپا اتوکشیده شدند؛ اینها داعشی های سال 60 بودند. همان خونریزی ها، پوست از سر مردم کندن ها، در سفره افطار مردم همه را به رگبار بستن، کاسب را در دکان زدن، روحانی را در خیابان زدن، استاد دانشگاه را در دانشگاه زدن، 17 هزار نفر را منافقین شهید کردند. رئیس جمهور را کشتند، نخست وزیر را کشتند، رئیس دیوان عالی کشور را کشتند، 72 تن از یاران امام (ره) در حزب جمهوری را کشتند. آنچه جنایت در این کشور از انها برآمد از انفجار، کشتن، ویران کردن انجام دادند. 17 هزار نفر را شهید کردند که مسئله روشنی است. متاسفانه یک سوال جدی این است چطور تروریست‌هایی که تا دیروز هم از ناحیه اروپائی ها و هم از ناحیه امریکایی ها در لیست سیاه بودند، بخاطر زد و بندهای سیاسی اینها را از لیست سیاه درآوردند و الان با اینها همکاری می کنند و به اینها پناه دادند؟! ما جریان منافقین را بشناسیم. امام (ره) اینها را خوب شناختند که این داعشی های آن روز بودند. داعشی مثال می زنم چون به ذهن نزدیک‌تر است، تا بگوییم منافقین چطور سر 5-4 نفر از بچه های کمیته را پوست کندند، زنده زنده برخی را به گور کردند. جنایت های هولناکی در کشور مرتکب شدند. اسناد این وجود دارد، هم خارجی ها در اسناد خودشان دارند؛ قضیه روشن است. اینها را نباید مجال داد. امام (ره) تا زمانی که به قول خودشان کوچکترین احتمالی می دادند که بازگشت کنند و به دامن ملت بازگردند نسبت به آنها لطف داشتند. قهرمان مبارزه با نفاق امام (ره) بزرگوار هستند و کسانی همانند شهید لاجوردی که به خوبی جریان نفاق را شناخت، کسانی همانند شهید کچوئی و بسیاری از این عزیزان که جریان نفاق را خوب شناختند. در جریان فتنه لبنان اینها رسما برای اسرائیلی ها و سازمان های جاسوسی اسرائیل کار می کردند؛ بدترین و زشت‌ترین کارها را علیه ملت ایران مرتکب شدند. اینها کسانی هستند که به هیچ وجه امام (ره) نباید به اینها مجال می دادند و امام (ره)  آنها را خوب شناختند و در واقع آنچه می توان در تحلیل مقام امام (ره)  بیان کرد این است که جریان نفاق را و پلیدی نفاق را خوب شناختند و خوب در این رابطه عمل کردند. عزیزان بسیاری که در این رابطه چه در سپاه، چه در کمیته ها، چه در دادگاه های انقلاب، چه در بخش های مختلف انصافا آنچه درباره مبارزه با منافقین انجام دادند، در رابطه با ایجاد امنیت برای مردم و جامعه بود. * به تقریبا 31 سال پیش در این ایام شما را ببرم که دل ها برای این می‌تپید که وضعیت امام (ره) را در جماران بدانند. شما چه حسی داشتید؟ ساعت 8 یا 8:30 شب بود که آقای محمد علی انصاری به من زنگ زدند. آن زمان من دادستانی بودم. ایشان فرمودند حال امام (ره) ناجور است. اول اینطور شروع کردند ولی از بیان ایشان فهمیدم و این ناباورانه بود. شاید هیچ وقت پشت تلفن برای آن حالت پیش نیامده است. سه مقطع برای من خیلی مقاطع خاصی از جهت حزن بود. یکی حاکم شرع ما مرحوم سلطانی که ترور شد و به شهادت رسید و برای ما سخت بود. یکی شهادت آقای بهشتی چون درباره مظلومیت آقای بهشتی امام (ره)  صحبت کردند که شاید 40-30 روز در شهادت آقای بهشتی محزون بودم. درباره امام (ره) هم فوق العاده بود. بالاترین درجه درباره امام (ره) بود. آن زمانی که آقای محمدعلی انصاری به من زنگ زدند و فرمودند وضعیت این طور شد ساعت 9-8 شب بود و کارهایی باید پیگیری می شد و مواردی را باید انجام می دادم و پیگیری می کردم. روز اول صبح فردا که اعلام شد رحلت امام (ره) بزرگوار و روز بعد تشییع جنازه و حضور در نماز بر ایشان، هیچ زمانی باور نمی کردیم. باور واقعی تا مدت ها نمی‌شد که جامعه ما بدون امام (ره) زندگی کند. *آن ایام فکر می کردید حضرت آقا انتخاب شوند؟ من اصلاً نمی دانستم چه می‌خواهند بکنند. برای ما روشن نبود که خبرگان چه می کند و بعد از امام (ره) چه شرایطی ایجاد می شود. نکته مهم، آن خط امام (ره) است. امروز معتقد هستم هیچ کسی برتر و بهتر و عمیق‌تر از رهبری، مفسر خط امام (ره) نیست. بهترین مفسر خط امام (ره)، رهبری است. همه نکاتی که به عنوان مکتب سیاسی امام (ره) گفتم، عینا در بیانیه گام دوم جلوه دارد. همه در سیره و سلوک رهبری جلوه دارد. امروز کسی که در عمل و اجرا بخواهد ولایی باشد، کسی است که خط امام (ره) را در عمل اجرا کند. استکبارستیزی جزو متن خط امام (ره) است. مگر کسی می تواند استکبارستیز نباشد و بگوید من خط امامی هستم، کسی می تواند به رای مردم احترام نگذارد و بعد بگوید من خط امامی هستم؟ امام (ره) به رای مردم احترام می گذاشت. امام (ره) می فرمود پشتیبان ولایت فقیه باشید تا به مملکت شما آسیب نرسد. کسی می تواند پشتیبان ولایت فقیه نباشد و بگوید خط امامی هستم. خط امام (ره) خط روشن و نورانی است، خط تاریکی نیست که من بگویم خط امام (ره) چیست؟ خط امام (ره) روشن است. هم در حمایت از ولایت فقیه و هم در حمایت از مردم و رای مردم و در مبارزه با ظلم و استکبار و در توجه به محرومین و مستضعفین! *از جمله افرادی بودید که از آغاز درس خارج حضرت آقا شرکت داشته‌اید. ویژگی هایی که در درس و تدریس دارند ... آقا بعد از رهبری، اولین بحثی که شروع کردند بحث جهاد بود. من توفیق شرکت در درس ایشان را داشتم و استفاده می کردم و سال ها استضائه از درس ایشان می کردم. یکی از ویژگی های درس ایشان استظهارات ایشان است. استظهارات ایشان بسیار قوی است. یعنی مجتهد و فقیه از نکات مهمی که دارد از مبانی یعنی از آیات قرآن، روایات، سنت بتواند برداشت های دقیق و نوینی داشته باشد. همان مبانی است اما یک برداشت های بسیار نو و دقیق داشته باشد و این در درس ایشان کاملاً روشن بوده است. مسئله استظهارات از ویژگی های درسی ایشان است. نکته دیگر در درس، توجه ایشان به رجال بود. شناخت رجال حدیث یکی از کارهای فنی حدیث‌شناسی است. بالاخره برای شناخت آیات قرآن به روایات باید استناد کنیم. روایاتی که از وجود مقدس پیغمبر و ائمه بیان شده است. اینکه این روایت قابل استناد است یا خیر، شناخت رجالش خیلی مهم است. در رجال، ایشان واقعا قوی هستند. هر کسی مدتی درس ایشان برود کاملا می فهمد. یکی از ابزارهای مهمی که در فقاهت بسیار می تواند تاثیر داشته باشد کاری است که فقیه مهارت می دهد؛ یعنی یک فقیه ماهر کسی است که به رجال مسلط باشد. این از ویژگی ایشان بود که به رجال کاملا تسلط دارند. نکته سوم این که برخلاف ان چه برخی اوایل تصور می کردند به برخی ابواب فقهی تسلط دارند، ما در حین درس برداشت ما این بود که ایشان به تمام ابواب فقه تسلط دارند، نه اینکه به چند باب یا چند بحث تسلط دارند. کسی است که تمام مبانی را در دست دارند و به تمام ابواب تسلط دارند و این هم از نکاتی بود که کسی مدتی درس ایشان می رفت می فهمید تسلط ایشان به ابواب مختلف فقه زیاد است. *شما جدای از این که موفق در تحصیلات حوزوی بودید در تحصیلات دانشگاهی هم همواره شاگرد اول بودید. درست است؟ نه، شاگرد اول نبودم ولی جزو کسانی بودیم که سعی می کردیم عقب نمانیم. در کنکور دکترا که شرکت کردیم چون ما را می شناسند و قیافه ما مشهور است، وارد سالن که شدم برخی فکر کردند برای بازدید آمده‌ام، جلوی پای من بلند می شدند. دیدند آخر سالن نشستیم و شروع به نوشتن کردیم. همه عقب نگاه کردند و تعجب کردند و فهمیدند مانند دیگران در امتحان عمومی شرکت کردیم. *شما از سال 80 هم درس خارج تدریس می کنید. مدتی است متوقف کرده‌اید؟ الان تمام هم و غم ما قوه قضائیه است. یعنی درس و بحث من قوه قضائیه شده است. دو مقطع یک فاصله ای ایجاد شد که یکی، مقطع اول انقلاب که یک سال، یک سال و نیم که آن زمان داشت و مقطع دوم از روزی که به قوه قضائیه امدم. تقریبا یک سالی است البته کرونا هم به آن اضافه شد که این مقطع را توفیق پیدا نکردم. ان شاالله بعد از این خداوند توفیق دهد بتوان بیشتر ... *البته به گفته خودتان نباید قطع کنید. ان شالله. *خیلی‌ها معتقد هستند عمود خیمه جمهوری اسلامی ولایت فقیه است. توانسته حتی آدم های خارجی که نظام را رصد می کنند، با تکیه بر ولایت فقیه توانستیم خیلی از بحران ها را بگذرانیم. از زبان شما شنیدنی است که کجاها بود اگر ولایت فقیه نبود ما می ماندیم؟ امروز ما واقعا آنچه از عزت و افتخار و اقتدار نظام ما دارد بدون تردید یکی از علت های مهم و اساسی آن مسئله ولایت فقیه است. دشمنی های بسیاری که از روز اول انقلاب با کشور ما شده، امروز رمز ماندگاری کشور را باید در امام (ره) و رهبری دید. بعد از این هم همین طور است. در منطقه هم روزی که داعش حمله کرد خیلی ها ترسیدند خصوصاً با جنایت هایی که انجام می دادند؛ چون دست ساخته صهیونیست ها بودند و با درس های آنها کار را دنبال می کردند. رهبری به همه اعتماد دادند که کار را پیش ببرید و پیروز هستید. در جنگ تحمیلی امام بعد از اینکه صدام 31 شهریور 59 فرودگاه مهرآباد را زد بسیاری از نقاط غرب و جنوب را اشغال کرد، امام (ره) فرمود بایستید و با ایستادگی حصر ابادان باید شکسته شود. بعد با اقتدار نیروهای مسلح را در میدان نگه داشتند و پیروزی و افتخار نصیب شد. در جریان نفاق و بنی صدر چالش های بسیاری کشور ما داشت. در این فراز و فرودها جریان بنی صدر و جریان نفاق و جریان های مختلفی که در کشور پیش آمده، هر سال با فتنه ها و توطئه هایی مواجه بوده‌ایم. فتنه 88 مسئله کمی در این کشور نبود. ابعاد فتنه 88 امریکایی ها اروپائی ها سوار بر موج شدند و در میدان آمدند و گفتند در سفارتخانه ها باز است و هر کسی می خواهد پناهنده شود. هم مالی و هم رسانه ای از جریان فتنه حمایت کردند. ولی آنکه کشور را نجات داد، بدون تردید نقش ولی فقیه نقش اول است. در همه فتنه ها و سختی ها اینچنین است. در همین قضیه اخیر که کرونا است یکی از جهاتی که باید امروز مورد توجه قرار گیرد که نقش رهبری در دل دادن به مردم و تحمل این وضعیت، ایجاد ظرفیت برای تحمل این مشکلات، حضور مردم برای تولید کالای مورد نیاز پزشکی و درمانی، بسیاری از مسائل که مهمترین آن نقش روحی و معنوی و ظرفیت ایجاد کردن برای کشور بود. جز از رهبری این کار از کسی برنمی آمد؛ واقعا این طور است. دلیلش این است که کشورهای دیگر به شدت بهم ریخته است. احزاب و مدعیان همه کشورها، از کشورهای همسایه تا همه عالم، این است که به شدت بهم ریخته است. نقش اول در کشور ما در همه مسائل نقش رهبری است. هم دشمنان اهمیت این بخش را فهمیده‌اند و تضعیف می کنند و به دنبال اهداف پلید خودشان هستند و هم دوستان فهمیده‌اند که امروز با هر سلیقه سیاسی فهمیده‌اند که جایگاه رهبری جایگاهی است که می تواند کشور را در همه سختی ها به پیش ببرد و به نقاط هدفی و آرمانی کشور را نزدیک کند، باید مورد توجه همه باشد. ان شاالله خداوند سایه مقام معظم رهبری را بر سر ما مستدام بدارد. ما هم به عنوان سربازان ایشان در کسوت قضائی، اداری، سازمانی، در مجلس، در دولت و هر جایی که هستیم توفیق یابیم وظیفه خود را بشناسیم و به وظیفه خود عمل کنیم. *دو سه بار به شهید بزرگوار شهید قاسم سلیمانی اشاره کردید، متن وصیت نامه ایشان در فرازی خیلی توجهات را جلب کرد. آنجا که خطاب به خیلی از مراجع دارند که به معنای واقعی حمایت کنید و پشتیبان رهبری باشید. فکر می کنید چه در ذهن حاج قاسم می گذشت که چنین جمله ای را با این جهت‌گیری نوشتند؟ امروز این انگیزه ای که در منطقه برای دفاع از جریان مقاومت ایجاد شده، فقط با عشق به رهبری اتفاق افتاده است. من در جمع اینها در سوریه رفتم. اینها نیروهای حزب اللهی متدین عاشق آقا هستند که اسم آقا را می بردند اشک می ریختند. من دیدم این بچه ها را. این جریان راهپیمائی اربعین دیدنی است. سال ها این راهپیمائی را رفته‌اید. من این سال هایی که اربعین رفتم غوغایی است. آنجا کار ایرانی و عراقی و حجازی نیست، یعنی جبهه بین المللی مقاومت را می توانید در آنجا ببینید. همه مسئله این است که بسیاری از این اربعینی ها، کربلای خود را هدیه به آقا کردند. کسی به اینها گفته این کار را کنید؟ این رابطه را بسیاری درک نمی کنند. فکر می کنند رابطه بین روسای کشورها و مردم است، یک رابطه سیاسی است. رابطه ای که آقا امروز با ملت ها دارند که امروز حاج قاسم همه آنها را به خط کرده و امروز چبهه مقاومت در منطقه تشکیل شده و ترامپ و اذنابش این تصور را داشتند که با رفتن حاج قاسم این قضایا متوقف شود که متوقف نخواهد شد. شیخ نمر را در سعودی زدند و فکر کردند انقلاب آنجا در حجاز دچار وقفه شود، آقای شیخ زکزاکی را دچار آسیب کردند و خانواده او را از هم پاشاندند و 5 فرزند او را شهید کردند و فکر کردند مسئله نیجریه تمام است؛ اصلاً اینطور نیست. قضیه یمن با شکم گرسنه نزدیک به 6 سال ایستادگی در مقابل سعودی ها که همان یمن سابق است، چه تغییری ایجاد شده است؟ اینها همان نقش عظیم رهبری است. در غزه، غزه ای ها هستند. در فلسطین، فلسطینی ها هستند. دنبال ایرانی نگردند. فقط مردم انجا به برکت این انقلاب بیدار شدند. *اگر ناگفته یا خاطره ای دارید بفرمائید. من خاطره ای از آقا درباره قضیه قوه قضائیه بگویم. من آستان قدس بودم که برای من سخت بود از خدمت حضرت امام رضا (ع) بیایم. با یک حالتی به ایشان عرض کردم برای من سخت است. ایشان فرمودند من می دانم کراهت در پذیرفتن این مسئولیت دارید، البته به دلیل اینکه خادم حضرت رضا (ع) بودم، اما شما بدان که در این قضیه خیر دنیا و آخرت است. چیزی که خودتان نمی خواهید اما این مسئولیت را می پذیرید. این جمله ای که ایشان بیان کرد احساس کردم خواست و ماموریتی که به من به عنوان سرباز محول شده، در آن خیر و برکتی است که همواره در کار خودم می بینم. دلیل هم اخلاص خود ایشان است. امیدوارم که خداوند توفیق دهد بتوانیم قضایی که در تراز قضای انقلاب اسلامی باشد، در تراز قضایی که امیرالمومنین فرمودند باشد، بتوانیم دستگاه قضائی را نزدیک‌تر کنیم به آنچه مورد توقع است. *خیلی لطف کردید. برای شما آرزوی توفیق می کنم.  مردم به شما و قوه قضائیه امید بسته‌اند.  شما و مردم دعا کنید که ما شرمنده خدا و پیغمبر و خون شهدا و رهبری معظم نشویم و آنچه برعهده داریم را درست بشناسیم و به درستی انجام دهیم. انتهای پیام/    
 بیانیه وزارت دفاع به مناسبت سالگرد ارتحال امام خمینی(ره) , وزارت دفاع و‌پشتیبانی نیروهای مسلح به مناسبت سالگرد ارتحال امام خمینی و قیام ۱۵ خرداد بیانیه ای صادر کرد. , به گزارش گروه دفاعی خبرگزاری تسنیم به نقل از روابط عمومی وزارت دفاع، وزارت دفاع و پشتیبانی نیروهای مسلح در بیانیه ای با گرامیداشت  فرارسیدن14 و 15 خرداد ماه بر زنده بودن راه حضرت امام خمینی (ره) تاکید و تنها راه نجات ملت ها از زیر یوغ استثمار امریکائی را مبارزه تا رفع ظلم وشردانست. متن این بیانیه به شرح زیر است:  در تاریخ پر فراز و نشیب ایران اسلامی، 14 و 15 خرداد یادآور نام و شخصیت  رهبر عظیم الشان  و  بزرگ انقلاب اسلامی، امام خمینی(ره) است. بزرگمردی که با توکل به ذات باریتعالی و شجاعتت در عمل و رویکرد، یک تنه در برابر قدرت‌های زورگو و استکباری ایستاد و هرگز ترس و واهمه ای به خود راهنداد . حضرت امام خمینی (ره) با پی ریزی حکومت مبتنی بر اسلام و برانداختن نظام منحط و منحوس سلطنتی، تحولات شگرفی را فراتر از جغرافیای ایران درسطح منطقه و بلکه در فراسوی آن رقم زدند به گونه‌ای که پس از این انقلاب شکوهمند و تحول گرا  قرن جدید، قرن سقوط و افول  ابرقدرت نما و قرن اوجمجدد اسلام ناب محمدی ( ص )  شد. این مرد خدائی ، پاک نهاد و روشن ضمیر از تبار سلسله جنبان غدیر و عاشورا، بت‌شکنی که در نیمه‌ی خرداد بیش از نیم قرنِ پیش و به تأسّی از ابراهیمخلیل(ع)، در شب تار و سیاه ملت، با دلی پرامید اما بی‌باک، به نبرد طاغوتیان ظلم‌گسترِ ستم‌پیشه، شتافت و چنان نهالی مستحکم نشاند که از پی آن و 15 سال بعد در 22 بهمن 1357، بنیان 2500 ساله‌ی سراسر سیه روزی و تیره بختی را در هم پیچیده و برای همیشه به زباله‌دان تاریخ سپرد. امام خمینی(ره) متفکر بزرگ عصر حاضر و احیاگر اسلام ناب محمدی(ص) و بزرگ مردی بود که جهان را با اندیشه الهی خود از فرو رفتن در اندیشه‌هایدنیا طلبانه قدرت های جهانی رهانید و اسلام را بعنوان یگانه مسیر رستگاری بشریت به جهان معرفی کرد. بزرگ مردی که منادی دین و عدالت  و مواسات ومحبوبترین رهبر مسلمانان در جهان معاصر و پناهگاه عدالت ‌طلبان و ستمدیدگان بود و آن چنان گام برمی داشت که برکات آن برای همیشه باقی مانده وخواهد ماند. در این روزها که شاهد بیرون زدن دست پولادین سیاستهای استثماری مستکبرین عالم به ویژه دولتمردان جنایتکار امریکا از دستکش مخملین هستیم، کهحتی از ستم به ملت خویش دریغ نکرده و علیرغم ادعای دموکراسی، مردم مظلوم رنگین پوست خویش  را با پست ترین روش ها و شیوه های تبعیض نژادیسرکوب می کند، ندای حق طلبانه و ظلم ستیزانه امام راحل که از 15 خرداد سال 42 عالم گیر شده ، بیش از پیش شنیده می شود که تنها راه نجات ملت هااز زیر یوغ استثمار امریکائی، مبارزه تا رفع ظلم وشر است. اینک و پس از گذشت بیش از سه دهه از عروج ملکوتی امام خمینی (ره) و چهل سال از بذر افشانی شجره‌ی طیبه‌ی انقلاب اسلامی و در طلیعه‌ی ورود بهدهه‌ی پنجم عمر نظام مقدس جمهوری اسلامی، بیش از پیش آشکار و عیان شده که چگونه تقدیر الهی سبب گشت در بحبوحه‌ی جانکاه فقدان آن پیر مرادسفر کرده، خمینی دیگری همچون حضرت آیت‌الله العظمی امام خامنه‌ای، سکان کشتی انقلاب اسلامی را چونان سدّ سدید و بنیان مرصوصی در دستگرفته و آن را به سوی آرمان پیوسته‌ی بشر براند و امروز پرچم راه ، تفکر ، اندیشه و سلوک آن رهبر فرزانه و حکیم سفر کرده در دستان خلف صالح اشبرافراشته است و نظام سلطه و استکبار در شرایطی متفاوت از سر استیصال و در ماندگی ، مجد و عزمت ایران اسلامی را بیش از پیش به نظاره نشستهاست . وزارت دفاع و پشتیبانی نیروهای مسلح ضمن گرامیداشت سالروز قیام مردمی 15 خرداد که سرآغاز نهضت بیداری اسلامی ملت ایران و نشانگر عمق پیوندمعنوی مردم با آرمان های الهی و نمایش فداکاری ملت برای حفظ اسلام و برچیده شدن سلطه طاغوتیان بود، پیشتازی و پرچمداری جبهه اسلام واقعیتوسط جمهوری اسلامی ایران را از نعمات وجود بابرکت امام خمینی(ره) در تاریخ ایران اسلامی دانسته و استمرار این حرکت بزرگ الهی را در حمایت ازولایت مطلقه فقیه و نایب برحق امام راحل، حضرت امام خامنه ای (مد ظله العالی) می داند و معتقد است امام خمینی (ره) یک حقیقت همیشه زنده است واینک که 31 سال از رحلت آن ابرمرد بزرگ انقلاب اسلامی می گذرد راه و صراط آن امام همام بعنوان یک اسوه و الگو باقی مانده و چراغ راه رهپویانایشان خواهد بود. انتهای پیام/
 نیکزاد: مجلس یازدهم را مجلس خدمت به محرومین خواهیم کرد , نایب رئیس مجلس شورای اسلامی عنوان کرد: سرباز امام و رهبری هستیم و مجلس یازدهم را به مجلس خدمت به محرومین خواهیم کرد. , به گزارش گروه پارلمانی خبرگزاری تسنیم، علی نیکزاد نایب رئیس دوم مجلس شورای اسلامی در توئیتی به مناسبت سالروز ارتحال امام خمینی (ره) عنوان کرد: «چه زیبا گفت امام عزیز که خیر دنیا و آخرت در خدمت به محرومین است؛ به فرموده امام برای خدمت به این ولی نعمتان قیام خواهیم کرد؛ سرباز امام و رهبری هستیم و مجلس یازدهم را به مجلس خدمت به محرومین خواهیم کرد.»  انتهای پیام/
 خط حزب‌الله ۲۳۹ منتشر شد| همان خطِ خمینی , شماره‌ی دویست‌و‌سی‌ونهم هفته‌نامه‌ی خط حزب‌الله با عنوان «همان خطِ خمینی» منتشر شد. , به گزارش گروه سیاسی خبرگزاری تسنیم به نقل از خط حزب‌الله، خطی مستقیم، از ابتدای انقلاب تا کنون، توسط امام خمینی(رحمه‌الله) و رهبر انقلاب برای جلوگیری از انحراف آرمان‌های انقلاب، و پافشاری دائمی بر اصول آن وجود داشته است. خطی مستقیم، که خمینی و خامنه‌ای را به یکدیگر متصل کرده و گویی این دو، با یک سیره و روش واحد، رهبری این انقلاب را بر عهده گرفته‌اند. خط حزب الله در سخن هفته‌ی این شماره‌ی خود به این موضوع و اصول اساسی مکتب امام خمینی و ادامه‌ی راه آن بزرگوار توسط رهبر انقلاب پرداخته است. همچنین خط حزب الله به مناسبت ایام ارتحال حضرت امام خمینی(رحمه‌الله) پنج برش از زندگی ایشان به روایت آیت‌الله خامنه‌ای را در اطلاع نگاشت این شماره‌ی خود مرور کرده است. دیگر بخش‌های نشریه‌ی خط حزب‌الله به شرح زیر است: خدا می‌خواهد بگوید با این شخصیت کار دارم / روایت رهبری وقتی نیمی از قلب امام از کار افتاده بود.../ خبر هفته از آینده انقلاب نگران نیستم اما.../ کلام امام اول کسی که نقش زنان را فهمید امام بود  / خانواده ایرانی همیشه می‌گفت هرچه هست از خداست /  درس اخلاق با تخریب و اهانت، فضای گفتگو را مسدود نکنید/ حزب‌الله این است ما مرده بودیم؛ امام ما را زنده کرد/ عکس‌نوشت چرا امام به پیروزی انقلاب مطمئن بود؟/ خاطرات رهبری  طبق رسم هفتگی خط حزب‌الله و به برکت خون شهدا شماره‌ این هفته به ارواح مطهر شهدای کفن‌پوش ورامین تقدیم می‌شود. برای دسترسی به آرشیو نشریه می‌توانید به اینجا مراجعه کنید.دریافت «خط حزب‌الله» نسخه‌ی مطالعه | دریافت نسخه‌ی چاپ انتهای پیام/
 طهرانچی: اتفاقات امروز آمریکا «نه» بزرگ به تمدن نژادپرستانه است , رئیس دانشگاه آزاد اسلامی با اشاره به وقایع اخیر آمریکا گفت: اتفاقات امروز آمریکا، یک «نه» بزرگ به تمدن نژادپرستانه است. , به گزارش گروه دانشگاه خبرگزاری تسنیم به نقل از روابط عمومی دانشگاه آزاد اسلامی، محمدمهدی طهرانچی، رئیس دانشگاه آزاد اسلامی، در جلسه شورای عالی ورزش که پیش از ظهر امروز سه شنبه 13 خردادماه برگزار شد، با تسلیت سالروز ارتحال ملکوتی بنیانگذار جمهوری اسلامی ایران، گفت: امام خمینی (ره) انقلابی را بنیان گذاشت که انفجار نور بود و به مردم این سرزمین که مردمی صاحب تمدن بودند، هویت بخشید. امام خمینی (ره) فرو ریختن تمدن ‌های پوشالی و کاذب را وعده داد، همانطور که دو سال قبل از فروپاشی تمدن کمونیسم، در نامه ای به گورباچف، فرو ریختن آن تمدن را نیز پیش بینی کرده بود. وی با اشاره به وعده فروپاشی تمدن غرب توسط امام (ره)، به اعتراضات مردمی آمریکا اشاره کرد و گفت: این سؤال مطرح می‌شود که مگر یک تمدن چگونه فرو می‌پاشد؟ امروز در مقابل چشم میلیارد‌ها انسان، پلیس امنیت بخش یک تمدن، فردی را در خیابان به قتل می‌رساند و باعث اعتراض جامعه می‌شود. این اعتراض از درون تمدن برپا خاسته است. تمدنی که از سال 1944 داعیه رهبری یکپارچه جهان را داشت، امروز اسیر ارزش ‌های غلط حاکم است.   اتفاقات امروز آمریکا، یک «نه» بزرگ به تمدن نژادپرستانه است طهرانچی خاطرنشان کرد: اتفاقاتی که امروز در آمریکا می‌افتد، فقط یک اعتراض خیابانی نیست، بلکه یک «نه» بزرگ به تمدنی است که 70 سال خود را نژاد برتر می‌دیده و در تلاش است با ابزار‌های مختلف ارزش ‌های خود را حاکم کند. برای مثال در حوزه ورزش، از طرف کنفدراسیون ‌ها و فدراسیون ‌ها ارزش ‌هایی را بین انسان ‌ها حاکم می‌کنند که فرهنگ ‌های دیگر را به مشروعیت نمی‌شناسد ، درواقع آن‌ها می‌خواستند ارزش ‌های خود را بر تمام مردم جهان حاکم کنند، اما امروز می‌بینیم که ارزش ‌های آنها حتی در جامعه خودشان مورد اعتراض است. امیدوارم همانگونه که امام خمینی (ره) فرمودند، انتظار فرج از نیمه خرداد کشم، یکی از جلوه ‌های انتظار فرج، مشاهده فرو ریختن بت ‌های دست‌ساخته بشر باشد. رئیس دانشگاه آزاد اسلامی با بیان اینکه امام خمینی (ره) به همه مردم معنای حیات و زندگی را نشان دادند، گفت: ایشان بر گردن تک تک افراد جامعه و نسل آینده کشور حق بزرگی دارند که باید قدردان آن بود. وی در ادامه، با اشاره به شیوع اپیدمی کرونا در ماه ‌های گذشته و مواجهه جامعه جهانی با آن، تصریح کرد: کتابی تحت عنوان سیاست ‌های علمی آمریکا توسط دانشگاه میشیگان در سال 2008 منتشر که در آن نقل شده، سیاست علمی آمریکا بعد از جنگ جهانی، سیاست دفاعی محور بود و تمام علم را برای اقتدار نظامی به کار گرفته بود. در چارچوب جنگ سرد بین آمریکا و شوروی علاوه بر جنگ ایدئولوژیک، یک جنگ تکنولوژیک نیز رخ داده که نکته مهم آن این بود که دانشمندان بازیگران اصلی این جنگ بودند. همچنین در این کتاب آمده که در سال 1957جنگ سرد که محرک آن اسپوتنیک بود، تا سال 2001 ادامه داشت که پس از ماجرای یازده سپتامبر و فروپاشی برج ‌های دوقلو و اعلام جنگ علیه تروریست توسط آمریکا، به پایان رسید. دنیا هنوز آماده مواجه شدن با چالش ‌ها نیست عضو هیئت امنای دانشگاه آزاد اسلامی افزود: نکته ای که در این کتاب تأکید شده این است که دنیا هنوز آماده روبرویی با چالش ‌ها نیست و این اتفاقی که در دوران شیوع ویروس کرونا افتاد، نشان می‌دهد که دنیا هنوز آماده مواجه شدن با چالش ‌ها نیست و هم‌پا با رفاه و سلامت مردم حرکت نداشته است.در واقع این یک چالش اساسی در سیاست علم است. طهرانچی با بیان اینکه بعد از جنگ جهانی، تا سال 2001 رفاه و سلامت به نوعی هدف سیاست علمی بود، گفت: اما امروز می‌بینیم که عکس این قضیه اتفاق افتاده و سلامت جامعه در معرض خطر قرار گرفته، چرا که با پاندمی کرونا، به یکباره امنیت دنیا با یک تابلوی «ایست» مواجه شد. وی با اشاره به اینکه یکی از بخش ‌هایی که در حوزه کرونا بسیار آسیب دید، بخش ورزش بود، تصریح کرد: کرونا، اقتصاد و ارتباطات دنیا و تحرک انسان ‌ها را متوقف کرد و آنچه به عنوان یک حرکت سمبلیک در عرصه ورزش قهرمانی باید محرک ورزش عمومی و همگانی برای سلامتی بشر باشد را مورد هجمه قرار داد و عملاً تمام مواردی که از قبل به عنوان سازوکار ورزش، اقتصاد و ثمرات ورزش و... برنامه‌ریزی شده بود، به موضوع «ورزش در خانه» تبدیل شد و این نشان می‌دهد که ما هنوز برای مواجهه با چنین چالش ‌هایی آماده نبوده و برنامه ریزی جامع و کاملی نداشته ایم. این موضوع لزوم بازنگری در نگاه به مسئله ورزش و یک نتیجه گیری صحیح را نشان می‌دهد. جریان ورزش باید در دوران پسا کرونا احیا شود طهرانچی ادامه داد: در دوران آموزش مجازی در دانشگاه ‌ها، کلاس ‌های نظری برگزار شد، اما کلاس ‌های تربیت بدنی برگزار نشد، چرا که جایگزینی برای آن وجود نداشت. باید برای رفع این مشکل به دنبال راه چاره باشیم و یک مدل جایگزین برای آن طراحی کنیم. درواقع جریان ورزش باید احیا شده و به پیش رود. لزوم ایجاد استارت‌آپ ‌های ورزشی در دانشگاه آزاد اسلامی رئیس دانشگاه آزاد اسلامی تأکید کرد: باید با تدابیر لازم، مجموعه ای از ورزش ‌های گروهی براساس پروتکل ‌های بهداشتی در دانشگاه فعال شود تا باعث ایجاد نشاط در میان دانشجویان باشد. همچنین ایجاد استارت‌آپ ‌های ورزشی نیز می‌تواند راهگشا باشد که باید برنامه ریزی لازم برای آن صورت گیرد. وی با ارائه آماری از برگزاری کلاس ‌های آموزش مجازی در دانشگاه آزاد اسلامی، گفت: از تاریخ 16 فروردین تا 11 خرداد، هزار و 455 کلاس آموزش آنلاین در دانشگاه برگزار شده است. 17 میلیون دانشجو در این کلاس ‌ها شرکت کرد‌ه اند. همچنین تدابیری اندیشیده شده تا امتحانات دانشجویان در واحد محل سکونت آن‌ها برگزار شود که کار بسیار بزرگی به حساب می‌آید. طهرانچی در پایان ضمن تشکر از زحمات دکتر جوانمرد مدیرکل سابق تربیت بدنی و ورزش دانشگاه آزاد اسلامی، برای دکتر امیرعباس لشگری رئیس مرکز ورزش و تربیت بدنی آرزوی توفیق کرد و گفت: دکتر لشگری از نیرو‌های واحد پزشکی دانشگاه آزاد اسلامی است که حوزه پزشکی ورزشی تخصص وی است. امیدوارم با نگاه جدید و سیستمی خود اقدامات مؤثری در حوزه ورزش دانشگاه انجام دهد. انتهای پیام/
 روایت محافظ امام خمینی از اولین گفتگوی سید احمد با آیت‌الله خامنه‌ای پس از رحلت امام , حسین سلیمانی از محافظان امام خمینی به بیان خاطراتی منتشر نشده از زندگی و سیره امام خمینی پرداخته است. , به گزارش گروه سیاسی خبرگزاری تسنیم به نقل از مرکز اسناد انقلاب اسلامی، حسین سلیمانی  از جمله محافظان امام خمینی (ره) که از 1361 در بیت ایشان حضور داشته در گفت‌وگویی به بیان خاطراتی  ناب و یادمانده‌های منتشر نشده از زندگی و سیره امام خمینی پرداخته است. مشروح گفتگوی حاج حسین سلیمانی را در ادامه می‌خوانید:  چه ویژگی اخلاقی در حضرت امام ملاحظه کردید که باعث شد با اشتیاق سال‌ها در کنار ایشان خدمت کنید؟ حسین سلیمانی: در طول این مدت که من افتخار خدمت‌گزاری حضرت امام را داشتم، فضایل اخلاقی زیادی در زندگی شخصی ایشان از قبیل اسراف نکردن، عبادت‌های ایشان ، رفتارهایی که با نزدیکان و مسئولین داشتند را که زبانزد هم بود ملاحظه کردم. *** ماجرای شکایت خانواده خرمشهری از امام خمینی (ره) *** امام به شدت قانونمند بودند و خود را مقید به قانون می‌دانستند و احترام به قانون می‌گذاشتند. یکی از موارد قانون‌مداری ایشان را که من به یاد دارم به شکایت یکی از اهالی خرمشهر از حضرت امام مربوط می‌شود. وقتی صدامیان به ایران حمله کردند و خرمشهر و آبادان را محاصره نمودند، امام مردم را دعوت به استقامت و مقاومت کردند. بعد از مدتی یکی از اهالی خرمشهر در دادگاهی از امام خمینی شکایت می‌کنند. فرد خرمشهری در دادگاه اعلام کرده بود که امام خمینی به ما گفت در خرمشهر بمانید و ما هم به حرف ایشان گوش دادیم و در بمباران تمام زندگی‌مان را از دست دادیم اکنون امام باید به ما خسارت بدهد. قاضی دادگاه هم بنا بر وظیفه‌‌ای که داشته است برای حضرت امام احضاریه‌‌ای صادر می‌کند و در آن می‌نویسند که شما شاکی خصوصی دارید.  ابلاغیه به شورای عالی قضایی آن زمان می‌رود. در شورا مطرح می‌شود که یک قاضی خوزستانی برای امام احضاریه صادر کرده است. در جلسه شورا به جمع‌ بندی ‌می‌رسند که این قاضی کار اشتباهی انجام داده و در نتیجه باید اخراج شود. یکی از اعضای شورای عالی قضایی به حاج‌احمد آقا زنگ می‌زند و ماجرا را شرح می‌دهد و می‌گوید که شورای عالی قضایی می‌خواهد قاضی را عزل کند. حضرت امام از این قضیه مطلع و به شدت ناراحت شدند. امام سریعا اعلام کردند که هیچ کس حق ندارد این قاضی را عزل کند، این قاضی وظیفه خود را انجام داده است. این خانواده از من شکایت کرده و من باید رضایت این خانواده را جلب کنم. امام با حاج احمدآقا صحبت می‌کند و می‌گوید که بروید با این خانواده صحبت کنید و رضایتشان را جلب نمایید خسارت را هم از اموال شخصی من پرداخت کنید. این ماجرا دلیلی برای قانون‌مندی امام هست. ما باید امام را بعنوان الگو قرار دهیم و همه تن به قانون دهیم. *** شجاعت امام در مواجهه با جنگنده‌های بعثی *** یکی دیگر از نکات شایسته اخلاقی ایشان شجاعت‌شان بود. امام از هیچ کسی به غیر از خدا نمی‌ترسید. ایشان همانند دریایی بودند که اگر سنگی در آن انداخته شود به هیچ وجه دچار تلاطم نمی‌گردد. در ایام جنگ تحمیلی چندین بار هواپیمای بعثی‌ به ایران تجاوز کردند و بالای سر جماران هم آمدند و دیوار صوتی آنجا را شکستند. نیروهای حفاظت هم به منظور جلوگیری از خطرات احتمالی به سمت جنگنده‌های دشمن تیراندازی می‌کردند. صدای عجیب و ترسناک بوجود آمده بود به طوری که هر انسانی را به وحشت می‌انداخت. در همین هنگام امام در اتاق مشغول عبادت ومطالعه بودند و اصلا خم ابرو نیاوردند. اصلا برای امام مهم نبود که وضعیت قرمز هست و هر لحظه امکان دارد که بیت امام را بمباران کنند. یک بار دیگر مجددا هواپیماهای دشمن بر فراز منطقه جماران به پرواز درآمده بودند. صدای تیراندازی و حرکت هواپیماهای جنگی به حدی بود که ساختمان منزل امام می‌لرزید. ولیکن امام در حیاط بدون هیچ ترس و واهمه‌ای قدم می‌زدند و در کمال آرامش گاهی هم به آسمان نگاه می‌کردند. در همان ایام پناهگاهی را برای امام تهیه کرده بودند تا در چنین مواقعی به آنجا بروند ولیکن امام رفتن به پناهگاه را قبول نکرد و تا آخر عمر یکبار هم به آنجا نرفت. امام به جهت ناراحتی قلبی که داشتند بر روی سینه‌شان مانیتوری نصب شده بود که نوسانات قلبی امام را نشان می‌داد. من از پرستاری که روز حمله هواپیماها شیفتش بود پرسیدم آیا موقع حمله هوایی آن روز تغییر در ضربان قلب امام ایجاد شده بود؟ پرستار پاسخ داد اصلا هیچ تغییری صورت نگرفته بود و همه چیز کاملا عادی بود. انگار که چنین حرکتی انجام نشده بود. *** وقتی قلب امام می‌لرزید *** همین امام که در این مواقع در آرامش کامل بودند، گاهی اوقات که توهینی نسبت به حضرت زهرا(س) و خاندان آل الله می‌شنیدند به شدت عصبانی می‌شدند. پرستاران نقل می‌کردند وقتی خانواده‌های شهدا به دیدار امام می‌آمدند و از امام طلب شفاعت می‌کردند و یا رزمنده‌ مجروحی به دیدار امام می‌آمد و به ایشان می‌گفت دعا کنید این دفعه که به جبهه رفتم شهید شوم و وضعیت قلب امام از حالت عادی خارج می‌شد. امام از این طلب شفاعت خانواده‌های شهدا و رزمندگان ناراحت می‌شدند. یکی از همراهان امام خمینی در پرواز پاریس به تهران سال 57 نقل می‌کرد که وقتی من دست امام را گرفتم تا ایشان از پله‌های هواپیما پایین بیاید دست‌هایم به شدت می‌لرزید ولیکن امام در آرامش کامل بود و اصلا استرسی نداشتند و بدن اینکه تأملی کند خیلی سریع و مستحکم قدم برمی‌داشتند و از هواپیما پایین آمدند. امام همیشه با خضوع وخشوع خاصی عبادت می‌کردند. در حال قدم زدن همیشه ذکر می‌گفتند. در مواقعی هم که در بیمارستان بودند نماز خواندن و قرائت قرآن‌شان ترک نمی‌شد و در سر وقت مخصوص خود انجام می‌داند. معمولا در ماه مبارک رمضان سه بار قرآن را ختم می‌‌کردند. امام خیلی به مسائل معنوی توجه زیادی داشتند و سرگرم امور دنیایی نبودند. *** نصیحت امام به سید حسن خمینی در دوران کودکی *** سید حسن خمینی حدود 10 ساله بودند که خدمت امام می‌روند و به ایشان می‌گویند که من را نصیحت کنید. امام در پاسخ فرموده بودند: من شما را سه نصیحت می‌کنم اگر انجام دهید خیر دنیا و آخرت شامل حالتان می‌شود. اول اینکه نمازتان را اول وقت بخوانید من هر چه دارم از نماز اول وقت دارم. دوم درستان را خوب بخوانید در آینده کشور و اسلام به افراد باسواد احتیاج دارد. سوم اینکه بازی کنید (ورزش کنید) تا جسم و تن‌تان سالم بماند. *** پرهیز امام از اسراف *** امام خمینی به شدت مخالف اسراف بودند و این امر را هم به اهل منزل و هم به کارکنان دفتر تأکید می‌کردند. یکی از خدمتکاران دفتر به نام سید مرتضی یک روز یک کیلو سبزی برای منزل امام خریداری کرده بودند. وقتی که سید مرتضی سبزی‌ها را می‌خواست به داخل خانه امام تحویل دهد امام او را می‌بیند و می‌گوید چرا انقدر سبزی خریده‌ای؟ سید مرتضی می‌گوید آقا این یک کیلو سبزی هست. امام می‌گوید ما دو نفر آدم هستیم، نیم کیلو سبزی برای ما کافی است. نیم کیلو دیگر را بروید پس بدهید. سید مرتضی نیم کیلو سبزی دیگر را می‌برد دفتر و ماجرا را شرح می‌دهد. اعضای دفتر می‌گویند خب ما اینجا سبزی احتیاج داریم و مصرف می‌کنیم. هزینه باقیمانده سبزی را از حساب دفتر پرداخت کردند. حساب منزل امام با حساب دفتر جدا بود. امام معمولا هر چند روز یکبار مخارج دفتر و منزل‌شان را بررسی می‌کردند و اگر هزینه اضافی شده بود سریعا برخورد می‌کردند. امام خریدهای منزلشان را بررسی می‌کردند و اگر موردی خلاف خواسته ایشان خریداری می‌شد فوری حاج‌احمد آقا را صدا می‌کردند و از ایشان توضیح می‌خواستند که چرا زیادتر خرید کردند. *** نظارت امام بر مخارج دفتر و منزل *** معمولا خریدهای منزل و دفتر را ما انجام می‌دادیم. خاطرم هست یک روز دو کیلو گوجه برای یکی از صبیه‌های امام خریده بودیم. در لیست هزینه‌ها نوشتیم دوکیلو گوجه فلان تومان و نام دختر امام را هم نوشته بودیم. امام وقتی لیست مخارج را دیدند گفتند هزینه این قلم را از خودشان بگیرید . حقوق طلبگی من کفاف زندگی خودم را می‌دهد و از بیت‌المال هم نباید خرج زندگی من و اطرافیان بشود. یک روز دیگر ماشین ایشان خراب شده بود و ما یک قطعه‌ای را خریدیم در لیست هزینه‌ها نوشتیم. امام وقتی لیست را دیدند گفتند این هزینه مشخص شود که برای چه موردی بوده است. امام تاکید زیادی داشتند که اسراف نشود. خاطره‌ دیگری که در این زمینه به یاد دارم مربوط به تعمیر شیر آب منزل امام می‌شود. شیر آب منزل امام چکه می‌کرد. مسئول تأسیسات شیر را عوض کرده بود و یک شیر آب نو نصب کرده بود. امام وقتی دیده بودند که شیر آب تعویض شده است بسیار ناراحت شده بودند و از آنجا که با مسائل فنی منزل آشنایی داشتند گفته بودند که چرا شیر نو نصب کرده‌اید شیر آب قبلی مشکلی نداشت فقط باید واشر آن را عوض می‌کردید احتیاجی به تعویض شیر نبود. نهایتا فرد تأسیساتی را وادار کردند تا همان کار را انجام دهند. آیا به امام توصیه شده بود که منزل‌شان را عوض کنند؟ حسین سلیمانی: همان اوایلی که امام در بیمارستانی در دربند بودند آیت‌الله امام جمارانی اعلام کرده بودند که ما منزلی در روستای‌مان در جماران داریم ، امام بیایند در آنجا مستقر شوند. به امام پیشنهاد آقای امام جمارانی اطلاع داده بودند و امام هم آن منطقه را نمی‌شناخت، به حاج احمد آقا گفتند بروید شرایط منزل پیشنهادی را بررسی کنید اگر آنجا اعیانی و یا شبیه کاخ هست من آنجا مستقر نمی‌شوم. حاج احمد شرایط منزل را بررسی می‌کنند و به امام می‌گویند که این خانه جزء منازل قدیمی منطقه هست. دو تا خانه وجود دارد یکی متعلق به آقای امام جمارانی هست و دیگری هم متعلق به خواهر ایشان است. امام فرمودند منازل را اجاره کنید و قرار داد ببنید، اجاره منزل شخصی من از اموال من پرداخت شود واجاره دفتر هم از حساب دفتر پرداخت شود. امام با این شرایط قبول کردند. ما خودمان در آنجا حضور داشتیم و به هم اندرونی منزل امام و هم در دفتر تردد داشتیم. خانه ما منزلی قدیمی و کوچکی بود. مجموع مساحت دفتر و منزل امام حدود 160 متر بود. امام تأکید کرده بودند که اگر بنّایی و تعمیراتی قرار هست انجام دهید حتما به مالک خانه اطلاع دهید و با کسب اجازه از ایشان تغییرات را انجام دهید. این حساسیت را امام نسبت به فرزندان و اقوام خود هم داشتند که از منازل آنچنانی استفاده نکنند؟ حسین سلیمانی: بله. امام مرتبا بر اعمال و رفتار نزدیکان و خانواده‌شان نظارت می‌کردند. مرحوم حاج احمد منزلی را کنار منزل امام اجاره کرده بودند و اجاره را هم خود حاج احمد پرداخت می‌کرد. سه تا از دختران حضرت امام هم منازلی را در نزدیکی بیت امام اجاره کرده بودند که بعدها با فروش منازل‌شان در قم این خانه‌ها را خریداری کردند این منازل بسیار ساده بود. امام با همه فرزندان‌شان شرط کرده بودند که جوری زندگی کنید که با حرف‌های من یکسان باشد و طوری برخورد نکنید که میان حرف و عمل من اختلاف وجود داشته باشد. ***حساسیت امام نسبت به نزدیکان در سوء استفاده از جایگاه ایشان*** امام تأکید خاصی به عدم ورود نزدیکانش به صحنه‌های سیاسی داشتند و حضورشان در مناصب سیاسی را منع می‌کردند و معتقد بودند اگر هم می‌خواهند در جایی استخدام شوند همانند مردم عادی ثبت‌نام کنند و آزمون دهند. امام هیچ توصیه‌ای برای نزدیکان خود به مسئولین نمی‌کردند. اگر موردی هم از سوءاستفاده نزدیکانش را ملاحظه می‌کردند به شدت با آن برخورد می‌کردند. مورد خاصی را دیده بودید که از نزدیکان امام بخواهد از موقعیت ایشان برای کسب مقاصد سیاسی استفاده کند؟ حسین سلیمانی: مورد خاصی را ندیدم . بنی‌صدر با اهدافی که داشت حاج احمدآقا را برای نخست وزیری معرفی کرد. امام مخالفت کردند و گفتند که احمد مسئولیت‌های دولتی را بر عهده نمی‌گیرد و فقط در دفتر خدمت می‌کند. امام خمینی در مقطعی به نوه‌شان سید حسین خمینی تذکری جدی می‌دهند شما از این ماجرا اطلاع دارید؟ حسین سلیمانی: سید حسین خمینی مخالفت‌هایی را نسبت به مسیر انقلاب داشتند. امام به ایشان اعلام کرد که اگر شما بخواهید از مسیر اسلام خارج شوید اولین کسی که حکم ارتداد شما را امضا می‌کند من هستم. حتی ایشان را در مشهد دستگیر کرده بودند و به اطلاع امام رسانده بودند و امام هیچگونه مخالفتی نکرده بودند. اطراف سید حسین را بعضی افراد نامناسب گرفته بودند که متأسفانه منتج به زاویه‌گیری ایشان با انقلاب گردیده بود. سید حسین در مدتی که امام در جماران بودند از قم به تهران و به دیدار امام می‌آامدند و ساعاتی هم در کنار امام حضور داشتند. در برخی از سفرهایی که مرحوم حاج احمدآقا به نمایندگی از امام به شهرهای مختلف داشتند آقا سید حسین هم در کنار ما حضور داشت. اما امام سید حسین را از دخالت در امور دفتر و کشور منع کرده بودند. سید حسین تقریبا ماهی یکبار می‌آمدند به پدربزرگ و مادر بزرگ سر می‌زدند. شما اشاره به دیدارهای خصوصی و عمومی امام اشاره کردید اگر از دیدارهای امام با ‌آیت‌الله خامنه‌ای خاطراتی دارید به صورت گذرا توضیح دهید؟ حسین سلیمانی: آیت‌الله العظمی امام خامنه‌ای در دورانی که امام‌جمعه و رییس‌جمهور بودند علاوه بر دیدارهای مناسبتی مسئولین بارها با امام خمینی دیدارهای خصوصی داشتند. حاج احمد آقا به ما گفته بود: امام فرموده هر وقت آقای خامنه‌ای خواستند بیایند اینجا سختگیری انجام ندهید و مزاحمت برای ایشان ایجاد نکنید. در جماران یک درب مخصوص تردد نیروهای حفاظت و خانواده امام بود. این درب مخفی بود. ما هماهنگ کرده بودیم آقای خامنه‌ای از این درب وارد شوند و ماشین‌شان را تا کنار منزل امام بیاورند و بعد از آنجا ایشان را به سمت اندرونی منزل امام و یا همان حسینیه هدایت می‌کردیم. آقای خامنه‌ای هر زمان که اعلام می‌کردند از جانب امام پذیرفته می‌شد و هیچگونه مخالفتی از جانب آقا سید احمد و امام نمی‌شد. در مناسبت‌های مذهبی مانند اعیاد قربان، غدیر و نیمه شعبان مسئولین با امام دیدار می‌کردند قبل از این دیدار سران نظام به صورت خصوصی با امام ملاقات و گفتگو می‌کردند. یکی از مواقعی که امام بشاش می‌شدند دیدار با آقای خامنه‌ای بود. امام همیشه هنگام ورود آقای خامنه‌ای مقید به ایستادن در استقبال از ایشان بودند. آقای خامنه‌ای نمی‌گداشتند که امام از جا بلند شوند و از امام خواهش و تمنا می‌کردند که بلند نشوند. من ملاقات امام با مراجع را دیده بودم ولی امام علاقه‌شان نسبت به آقای خامنه‌ای به گونه‌ دیگری بود. امام با رفتارشان می‌فهماندند که شخصیت آیت‌الله خامنه‌ای نزد ایشان چقدر ارزشمند است. امام بارها به سید احمد آقا سفارش کرده بودند که از آیت الله خامنه‌ای حفاظت کامل شود، گویی امام دلهره رهبری آینده را داشتند. در رابطه با عزل آیت‌الله منتظری خاطره‌ای از امام راحل دارید؟ حسین سلیمانی: در اواخر عمر امام و زمان ماجرای مهدی هاشمی بود که آقای منتظری به دیدار امام آمدند. همانطور که گفتم مانیتوری روی سینه امام نصب شده بود که حالت قلب ایشان را نشان می‌داد یکی از زمان‌هایی که امام قلب‌شان دچار نوسان شدید شده‌ بود هنگام همین دیدار آقای منتظری بود. ما آن زمان در آنجا حضور داشتیم و از پشت درب شیشه‌ای حیاط صحنه گفتگو را ملاحظه می‌کردیم. امام سرشان را پایین انداخته بودند و صحبت‌های آقای منتظری را گوش می‌دادند. آقای منتظری با لحن بد و با صدای بلند با امام صحبت می‌کردند. مواقعی هم که امام می‌خواستند پاسخی بدهند آقای منتظری اجازه صحبت به امام را نمی‌دادند و ناراحتی‌های خودشان را با صدای بلند بیان می‌کردند و امام متواضعانه گوش می‌دادند. چند کلامی هم که امام صحبت کردند ایشان اصلا قبول نکردند و یا به نوعی گوش ندادند. در نهایت با بی‌احترامی جلسه را ترک کرد. آقای منتظری یک از شخصیت‌هایی بود که واقعا به امام جفا کردند. *** ماجرای نگارش رنجنامه سید احمد آقا *** پرونده مهدی هاشمی را آقای ری‌شهری وزیر اطلاعات وقت خدمت امام آورده بودند تا امام مطالعه کنند. امام پرونده را خواسته بودند و با دقت پرونده و اعترافات سید مهدی هاشمی را ملاحظه کردند. موضع‌گیری‌های امام در ماجرای مهدی هاشمی با دقت و پس از مطالعه تمام اعترافات و جنایات آن‌ها بود. در همین ایام سید احمد آقا منزلی را به مدت دو هفته در یکی از شهرهای شمالی اجاره کردند و رنجنامه را نوشتند. پرونده مهدی هاشمی که پرونده قطوری هم بود را با خود به شمال بردیم و سید احمد در آنجا یکی هفته‌ای را صرف مطالعه آن نمود ، پس از مطالع دقیق پرونده شروع به نگارش رنجنامه کرد. بعد از اتمام نگارش رنجنامه امام آن را مطالعه کردند و گوشه‌هایی از آن را هم اصلاح کردند. آن رنجنامه را حاج احمد به من دادند و گفتند که این را به دست خود آقای منتظری برسان و اگر یکی از اطرافیان‌شان خواست آن را بگیرد به آن تحویل ندهید. من هم رفتم قم و رنجنامه را به دست خود آقای منتظری رساندم. باز هم تکرار می‌کنم یکی از لحظاتی که قلب امام به درد آمد همان ملاقات آقای منتظری با امام بود. تمام افرادی که از داخل حیاط ملاقات آن روز را مشاهده می‌کردند بسیار ناراحت شدند و گفتند که این رفتار آقای منتظری اصلا در شأن استاد و شاگرد و قائم‌مقام رهبری با رهبر نبود. امام پیش از آن که آقای منتظری به این وضعیت دچار شود بارها به ایشان تذکر داده بود و اصلا دوست نداشتند که وضعیت آقای منتظری اینگونه شود. آقای منتظری نصایح امام را گوش نداند. آیا موارد دیگری هم شما شاهد بودید که اینگونه امام را هتک حرمت نمایند؟ حسین سلیمانی: نه اصلا کسی چنین هتک حرمتی به امام نکرده بود. من دیدارهای مراجع تقلید با امام را دیده بودم. وقتی ارادت دوطرفه مراجع با امام را با دیدار آقای منتظری مقایسه می‌کنیم آدم واقعا شرم می‌کند. آقای اراکی که بعد از امام مرجعیت را قبول کردند به دیدار امام آمدند. امام سفارش کره بودند که هر وقت آقای اراکی آمدند به من اطلاع دهید تا حاضر شده باشم و بیرون از اتاق به استقبال ایشان بیایم. وقتی آقای اراکی وارد محوطه حسینیه جماران شدند حاج احمد آقا به امام اطلاع دادند و امام بلند شدند به ایوان بیرونی رفتند و از آقای اراکی استقبال کردند. این دو عالم همدیگر را در آغوش گرفتند. آقای اراکی اظهار شرمندگی کردند که چرا امام بیرون از منزل به استقبال‌شان آمده‌اند. آیت‌الله اراکی امام را در آغوش گرفتند و ایشان را با لفظ یابن رسول‌الله خطاب می‌کردند. مراجع همه در دیدار با امام همواره تواضع می‌کردند. از روزهای ارتحال حضرت امام خاطراتی را بفرمایید. حسین سلیمانی: وقتی امام راحل دار فانی را وداع گفتند حاج سید احمدآقا با بیت آیت‌الله گلپایگانی تماس گرفتند و با فرزند ایشان آقا سید جواد صحبت کردند و از آیت‌الله گلپایگانی برای اقامه نماز بر پیکر امام دعوت کردند. فرزند آقای گلپایگانی اعلام کردند که با حاج آقا صحبت می‌کنم و اطلاع می‌دهم. آیت‌الله گلپایگانی هم بدون درنگ قبول کردند. حاج احمد به بیت آقای گلپایگانی اعلام کردند که ماشین شخص امام را به قم می‌فرستند تا آیت‌الله گلپایگانی با آن به تهران بیایند. من خودرو امام را به قم بردم و به منزل آیت‌الله گلپایگانی رفتم. همراه با آیت‌الله گلپایگانی، داماد ایشان آیت‌الله صافی و فرزندشان سید جواد به تهران آمدند. آیت‌‌الله گلپایگانی در طول مسیر همواره ناراحت و چشمانش اشک‌آلود بود. ایشان عمامه از سر برداشته بودند عزاداری می‌کردند و این جملات را می‌گفتند: «این مرد اسلام را زنده کرد. این مرد اسلام را به رخ جهانیان کشانید. ایشان خیلی برای اسلام وکشور زحمت کشیدند» وقتی پیکر امام را به سمت مصلی می‌بردیم هرچه به مصلی نزدیک می‌شدیم، تراکم جمعیت بیشتر می‌شد. مردم از مسافت‌های طولانی از چهار سمت شهر سیاهپوش خود را به سمت مصلی می‌رساندند. ما به سختی توانستیم پیکر امام را به مقصد مورد نظر برسانیم. پیکر امام را در خودروی هایس گذاشته بودیم ولی مردم اطلاع نداشتند. من به همراه آقایان رسولی محلاتی، توسلی ، شیخ حسن صانعی، سید حسن و انصاری پیکر امام را به مصلی انتقال دادیم. در طول مسیر پرده خودرو را که کنار می‌زدم مردم سیاهپوش با چهره‌های خاک‌آلود و چشمان اشکبار را می‌دیدم. میلیون‌ها انسان امام را از مصلی تا بهشت زهرا بدرقه ‌کردند. ***حالات عرفانی امام در روزهای آخر عمر شریف‌شان*** امام در ایامی که در بیمارستان بستری بودند همان اعمالی را انجام می‌دادند که در بیرون از بیمارستان انجام می‌دادند. نمازهایشان اول وقت بود . قرائت قرآن امام ترک نمی‌شد و نوافل‌شان را هم مرتب می‌خواندند یک از لحظه از عبادت غافل نبودند. در ایامی که امام از دید ما در حالت اغما و نزدیک به وفاتشان بود آقای انصاری می‌آمدند وقت نماز را اعلام می‌کردند امام با آن وضعیت واکنش نشان می‌دادند. دکترها می‌گفتند اصلا همچنین چیزی بی‌سابقه هست. نماز خواندن برای امام خیلی ارزشمند بود. بعضی از شب‌ها که شیفت من بود با توجه به کسالتی که امام داشتند در جماران نزدیک ایشان می‌خوابیدم تا اگر مشکلی برای ایشان پیش آمد سریع مطلع شویم. در همان ایام می‌دیدم که امام نیمه شب برای نماز شب بیدار می‌شدند. همین رویه را امام در اواخر عمرشان نیز ادامه می‌دادند. خلوص نیتی که امام داشتند ایشان را به اینجا رساند. امام در سال 64 به دلیل کسالتی که داشتند در بیمارستان بستری شدند . آن ایام همزمان با ماه رمضان بود. ما هر وقت به بیمارستان می‌رفتیم طبق روال نمازهای یومیه را پشت سر ایشان به جماعت می‌خواندیم . امام هنگام نماز مغرب و عشا به دلیل اینکه ما روزه‌دار بودیم نمازشان را سریع‌تر از قبل می‌خواندند تا رعایت حال ما را کرده باشند. ***گفتگوی سیداحمد خمینی و آیت‌الله خامنه‌ای پس از رحلت امام*** یک ساعت پس از فوت امام بود که سید احمد آقا من را صدا کردند و گفتند: به سران قوا بگویید سریعا خودشان را به اینجا برسانند. من هم با آقایان خامنه‌ای، هاشمی و اردبیلی تماس گرفتم و ماجرا را اطلاع دادم. جلسه‌ای خصوصی با حضور سران قوا و سید احمد آقا برگزار شد. من هم به واسطه اطمینانی که سید احمد به من داشت در آن اتاق حضور داشتم. حاج احمد آقا خطاب به آقای خامنه‌ای گفتند: شما چندین بار شنیدید که امام فرمودند بعد از ایشان شما باید رهبری را بر عهده بگیرید و توانایی رهبری را دارید و آقای هاشمی هم شاهد حرف من هستند. ما نمی‌توانیم انقلاب‌مان را به دست نااهلان بسپاریم. آقای خامنه‌ای ناراحت شدند و گفتند این حرف را دیگر تکرار نکنید من این مسئولیت را قبول نمی‌کنم. ***ولایتمداری سید احمد خمینی*** بعد از وفات امام مرحوم سید احمد آقا بارها به تبعیت از آقای خامنه‌ای تأکید می‌کردند. در مسیر مرقد امام که بودیم حاج احمد گفت: آقای خامنه‎‌ای مانند امام هستند اگر امروز به من بگوید که خانم من بر من حرام هست حکم ایشان را باید اجرا کنم برای من و پیروی از ایشان بر من واجب هست. من آقای خامنه‌ای را ولی‌فقیه می‌دانم همانطور که امام ولی من بود و هر حکمی که می‌داد اطاعت از آن بر من واجب بود. سید احمد به دوستانشان و خانوداه‌شان هم می‌گفت که اطاعت از آقای خامنه‌ای بر همه ما واجب است. ارادت قلبی به آقای خامنه‌ای داشتند. سید احمد در جلسات خصوصی به دوستانشان می‌گفت: کم‌لطفی به آقای خامنه‌ای کم‌لطفی به امام هست. ایشان پشتیبانی مستحکمی برای مقام معظم رهبری بودند و سفارش می‌کردند که حرف آقای خامنه‌ای نباید بر روی زمین بیافتد و به دوستانشان می‌گفتند ایشان را کمک کنید. حیف که متأسفانه عمرشان بیش از این کفاف نداد. آقای خامنه‌ای بارها این جمله را گفته بودند که حاج احمد آقا امین واقعی امام بودند و اگر حرفی می‌زدند حرف امام بود. حاج آقا اگر نکته پایانی دارید بیان کنید. حسین سلیمانی: غم فراق امام برای ما خیلی سخت بود و اندوه جانسوز بر دل ما گذاشت. انتخاب شایسته آیت‌الله العظمی خامنه‌ای به رهبری جامعه اسلامی داغ ما را سبک کرد. ایشان الحق والانصاف راه امام را به نحو احسن ادامه دادند. انتهای پیام/
